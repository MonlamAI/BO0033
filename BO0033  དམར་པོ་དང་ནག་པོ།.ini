དམར་པོ་དང་ནག་པོ།
[ཧྥ་རན་སི།] སི་ཋཱན་དྷལ་གྱིས་བརྩམས།


སཏོད་ཆ།
ཁོའི་སེམས་སུ་སཔྲོ་བས་བརཏ་པ་ནི་ཁོ་རང་བརརཙེ་དུང་གི་མཚོ་མོར་
ལཧུ་པས་མ་ཡིན་པར། ཁོ་རང་འཇིགས་སཀྲག་ལས་རནམ་པར་རགྱལ་
བས་ཡིན།

ལེའུ་དང་བོ།

ཧྥི་རན་ཁི་ཧྥོར་ཋི-ཁཱོ་ཋི་ནི་ཆེས་ཡིད་དུ་འོང་པའི་མཁར་གྲོང་ཆུང་
ཆུང་ཞིག་ཏུ་བརྩིས་ཆོག རྩིག་ངོས་དཀར་པོ་དང་། ཐོག་ཁེབས་དམར་
པོ་རྩེ་མདོང་ཅན་གྱི་ཁང་ཤར་རེ་རེ་དེའུ་འབུར་དེའི་གཟར་ངོས་སུ་
བཀང་འདུག ཚང་ཚིང་དུ་སྐྱེས་པའི་ལྗོན་པའི་ཚོགས་ཀྱིས་དེའུ་འབུར
དེའི་འབུར་གཤོང་གི་ས་དབྱིབས་གསལ་རྗེན་དུ་མངོན་པར་བྱས་ཡོད།
མཁར་གྱང་ཞོལ་གྱི་གོམ་པ་བརྒྱ་ཕྲག་འགའི་མཚམས་སུ་ཊུའུ་གཙང་
བོ་བཞུར་གྱིན་འདུག མཁར་གྱང་དེ་ནི་ཆེས་ཐོག་མར་སི་ཕླེན་བས་
འཛུགས་སྐྲུན་བྱས་པ་ཡིན་ལ། ད་ལྟ་ཞིག་རལ་དུ་གྱུར་ནས་བལྟ་མི་
བཟོད་པ་ལྟ་བུར་སྣང་།
མཁར་ནང་དུ་སླེབས་མ་ཐག གྲག་སྒྲ་རྣར་གཟན་ཞིང་ཚུགས་ཀ་
མིག་ལ་གནོད་པའི་འཕྲུལ་ཆས་ཤིག་ལྡིར་ལྡིར་དུ་གྲགས་པ་མཐོང་ཐོས་
སུ་འགྱུར་ཐུབ་པ་དང་།དེས་མི་ཀུན་ལ་ཀླད་རྒྱ་ཐོར་བ་ལྟ་བུའི་སུན་སྣང་
གི་ཚོར་བ་ཞིག་སྦྱིན་པར་བྱེད། ལྗིད་ཏིག་ཏིག་གི་ལྕགས་ཀྱི་ཐོ་བ་ཉི་ཤུ་
ཆུའི་བཞུར་ཤུགས་ཀྱིས་བསྐོར་བའི་འཁོར་ཆེན་ཞིག་ལ་བརྟེན་ནས་
མཐོར་བཏེགས་རྗེས་ལྗིད་ཀྱིས་ལྷུང་བཞིན་ཡོད་པས། ལམ་ངོས་ཀྱང་
འདར་ཡོམ་ཡོམ་དུ་བྱེད། ལྕགས་ཀྱི་ཐོ་བ་གཅིག་གིས་ཉིན་རེར་གཟེར་
མ་སྟོང་ཕྲག་ག་ཚོད་ཐོན་སྐྱེད་བྱེད་བཞིན་པ་ངས་ཀྱང་གསལ་བོར་
བརྗོད་ཐབས་མི་འདུག འདེགས་ལྷུང་གི་བར་མཚམས་ནས་གཞོན་ཤ་
ཆགས་པའི་བུད་མེད་རེ་འགས་ལྕགས་ལེབ་ཆུང་ཆུང་རེ་ལྕགས་ཀྱི་ཐོ་
བ་ཆེན་པོ་དེའི་འོག་ཏུ་བཞག་ན། ལྕགས་ཀྱི་ཐོ་བའི་འདེགས་ལྷུང་ཁྲོད་
ནས་ལྕགས་གཟེར་དུ་གྱུར་ཡོད། ངལ་རྩོལ་དེར་བལྟས་ཚོད་ཀྱིས་རྩུབ་
ཅིང་འཚེ་བའི་ལས་ཤིག་ཡིན་ཡང་། ཆེས་ཐོག་མར་ཧྥ་རན་སི་དང་སི་
ཝེ་ཚིར་ལན་ཌྷི་བར་མཚམས་ཀྱི་རི་ཁུལ་འདིར་ཡོང་བའི་ཡུལ་སྐོར་
བ་དག་གིས་དེ་ཡ་མཚན་དུ་མཐོང་ཡོད། གལ་ཏེ་ཝེ་རེ་སི་རུ་ཡོང་བའི་
ཡུལ་སྐོར་བས་སྲང་ལམ་གྱི་རྣ་འོན་ལ་ཉེ་བའི་ལམ་འགྲོ་བར། མཛེས་
ཤིང་ལྟ་ན་སྡུག་པའི་གཟེར་མའི་བཟོ་གྲྭ་དེ་ནི་སུའི་ཡིན་ཞེས་དྲིས་ན།
མི་ཞིག་གིས་ངག་རྟ་རིང་མོས“འོ། དེ་ནི་གྲོང་གཙོ་ཚང་ལ་དབང་བ་
རེད”ཅེས་བརྗོད་སྲིད།
ཝེ་རེ་སི་རུ་བྷུའུ་གཙང་འགྲམ་ནས་རི་རྩེའི་བར་བགྲོད་ཐུབ་པའི་
སྲང་ལམ་ཆེན་པོ་ཞིག་ཡོད། ཡུལ་སྐོར་བ་དག་གནས་དེར་ཡུད་ཙམ་
ལ་བསྡད་ན། གཟུགས་སྟོབས་ཆེ་ཞིང་གདོང་ལ་བྲེལ་བའི་ཉམས་ཀྱིས་
ཁེངས་པ། ངའོ་སྙམ་པའི་མི་ཞིག་དང་འཕྲད་ཁོ་ཐག་ཡིན། ལམ་འགྲོ་
བས་ཁོ་མཐོང་ན།མྱུར་དུ་ཞྭ་མོ་ཕུད་དེ་གུས་འདུད་བྱེད་སྲིད།
ཁོ་ནི་ཝེ་རེ་སིའི་གྲོང་གཙོ་སྐུ་ཞབས་དྷ་རཱེ་ནིལ་རེད། ཁོ་རང་
འགྱིང་སྟབས་ཀྱིས་སྲང་ལམ་བརྒལ་ནས་གྲོང་སྲིད་ཐིན་དུ་འཛུལ་བ་
དང་། ཡུལ་སྐོར་བའི་མིག་ལམ་ནས་ཡལ་བར་གྱུར། གལ་ཏེ་ཡུལ་སྐོར་
བས་མུ་མཐུད་དུ་སྲང་ལམ་ཉུལ་ན། གོམ་པ་བརྒྱ་ཙམ་མདུན་དུ་སོང་
བ་ན་ཕྱི་བལྟས་མིག་ལ་མཛེས་པའི་ཁང་བ་ཞིག་མིག་ལམ་དུ་མངོན་
ཡོང་། དེ་དང་སྦྲེལ་བའི་ལྕགས་ར་བརྒལ་ན་མཛེས་ཤིང་ལྟ་ན་སྡུག་པའི་
མེ་ཏོག་ལྡུམ་ར་ཞིག་ཡོད། རྒྱང་རིང་བའི་གནས་སུ་བྷིར་གྷན་ཌྷེན་རི་
བརྒྱུད་གནམ་མཐའི་མཚམས་དང་འབྲེལ་ཏེ་ཕྱི་ནང་གི་རིམ་པ་མངོན་
པར་གསལ་ཞིང་མིའི་ཡིད་ལ་འབབ་པ་ཞིག་ཡིན་ལ། ཆེད་དུ་མིའི
བློ་མིག་དང་འཚམ་པར་ལྷུན་གྱིས་གྲུབ་པ་དང་ཀུན་ནས་མཚུངས།
མཛེས་ལྗོངས་དེས་ཡུལ་སྐོར་བར་རང་གི་དབུགས་ཀྱི་རྒྱུ་བའང་འགག་
ལ་བྱེད་པའི་ཟངས་ཀྱི་དྲི་ངན་དེ་བརྗེད་དུ་འཇུག
མི་ལ་ལས་ཁང་བ་དེ་ནི་སྐུ་ཞབས་དྷ་རཱེ་ནིལ་ལ་དབང་བ་
དང་། གྲུབ་མ་ཐག་ཡིན་ལ། རྡོ་གྲུ་བཞིས་བརྩིགས་པའི་མཛེས་པའི་
གཞིས་ཁྱིམ་འདི་ནི་ཝེ་རེ་སི་ཡི་གྲོང་གཙོ་ཡིས་གཟེར་མའི་བཟོ་གྲྭ་དེའི་
ཁེ་སྤོགས་ལས་བསྐྲུན་པ་ཡིན་ཞེས་བརྗོད་སྲིད།
༡༨༡༥ལོ་ནས་བཟུང་། ཁོ་རང་མུ་མཐུད་དུ་བཟོ་གྲྭའི་བདག་པོ་བྱེད་
པར་ངོ་ནོངས་པ་རེད།རྒྱུ་མཚན་ནི་༡༨༡༥ལོར་ཁོ་ཝེ་རེ་སི་གྲོང་ཁྱེར་གྱི་
གྲོང་གཙོ་ལ་བསྐོ་བཞག་བྱས་པས་རེད། མཛེས་སྡུག་ཡིད་དུ་འོང་པའི་
མེ་ཏོག་ལྡུམ་ར་དེར་རིམ་པ་འགའ་ཡོད་ལ། ཌཱུའུ་གཙང་བོའི་འགྲམ་
བརྒྱུད་བར་དུ་བསྲིངས་འདུག རིམ་པ་རེ་རེར་ལྕགས་རིས་བསྐོར་ཡོད།
དེ་ཡང་སྐུ་ཞབས་དྷ་རེ་ནིལ་གྱི་ལྕགས་རིགས་ཉོ་ཚོང་ཁྲོད་བློ་གྲོས་ཀྱིས
བསྩལ་བའི་འབྲས་བུ་ཡིན་པ་རེད།
ཧྥ་རན་སི་ནས་ཁྱོད་ཀྱིས་ལྗཱིམི་ནཱེ་གྱི་ལཱེབ་སེག་དང་ཧྥི་རན་ཁི་ཧྥོར་
ཋི༑ ནུའུ་རཱམ་བྷིར་གྷི་སོགས་བཟོ་ལས་གྲོང་ཁྱེར་གྱི་ཉེ་འཁོར་མཛེས་
ཉམས་ཀྱིས་ཕྱུག་པའི་མེ་ཏོག་ལྡུམ་ར་དེ་འདྲ་མཐོང་བར་འདོད་པ་ནི་
སྟོང་བསམ་ཁོ་ན་ཡིན། ཧྥོར་ཋི-ཁཱོ་ཋི་ནས། ལྕགས་རིས་བསྐོར་བ་དང་
རང་གི་ས་ཁོངས་སུ་བརྩེགས་རིམ་རེ་རེའི་རྡོ་བརྩིགས་ཇི་ལྟར་མཐོ་ན།
དབང་ཤུགས་ལྡན་པའི་མཚོན་རྟགས་ཡིན་ལ་ཀུན་གྱི་བརྩི་བཀུར་ཐོབ་
པ་ཡིན། སྐུ་ཞབས་དྷ་རེ་ནིལ་གྱི་མེ་ཏོག་ལྡུམ་ར་དེ་ལྕགས་རི་མཐོན་
པོས་བསྐོར་ཡོད་པ་དང་། ལྷག་པར་དུ་ས་ཞིང་ཆུང་ཆུང་འགའ་ཡོད་པ་
ནི་ཁོས་རིན་གོང་མཐོན་པོས་ཉོས་པ་ཡིན་སྟབས། མེ་ཏོག་ལྡུམ་ར་དེར་
ཀུན་གྱིས་ལྷག་ཏུ་བསྟོད་བསྔགས་བྱེད་པའི་གནས་སོ། །ཤིང་གཏུབ་
བཟོ་གྲྭ་དེ་ཌཱུའུ་གཙང་འགྲམ་གྱི་དམིགས་བསལ་གྱི་གནས་སུ་ཡོད་པ་
དང་། ཁྱོད་རང་མཁར་གྲོང་འདིར་འབྱོར་མ་ཐག་བག་ཆགས་ཟབ་མོ་
ཞིག་འཇོག་སྲིད། ཁྱོད་ཀྱིས་ཀྱང་ཁང་ཀླད་ཀྱི་ཤིང་ལེབ་ཆེན་པོ་ཞིག་
གི་སྟེང་དུ་སཱོ་རེལ་ཞེས་པའི་ཡིག་འབྲུ་ཆེན་པོ་བྲིས་ཡོད་པའི་མིང་དེར་
མཉམ་འཇོག་བྱེད་ངེས་རེད། ལོ་དྲུག་གི་ཡར་སྔོན་དུ་ཤིང་གཏུབ་བཟོ་
གྲྭ་ཡིན་པའི་ས་གནས་དེར་མིག་སྔར་མེ་ཏོག་ལྡུམ་རའི་བརྩེགས་རིམ་
བཞི་ཅན་གྱི་ལྕགས་རི་ལས་བཞིན་ཡོད།
སྐུ་ཞབས་གྲོང་གཙོ་ལ་ང་རྒྱལ་ཆེན་པོ་ལྡན་ཡང་། ཁོས་སེམས་
ཤུགས་ངེས་ཅན་བཏོན་ནས་སཱོ་རེལ་ཟེར་བའི་བརྩེ་བ་མེད་ཅིང་ཨུ་
ཚུགས་ཆེ་བའི་ཞིང་བ་རྒད་པོ་དེར་ཞུ་བ་བྱས་པ་དང་། ཁོ་ལ་གསེར་
འོད་ལམ་ལམ་གྱི་གསེར་སྒོར་མི་སྟེར་ཐབས་མེད་བྱུང་བ་རེད། དེ་ལྟར་
བྱས་པས་ད་གཟོད་བཟོ་གྲྭ་དེ་གནས་གཞན་དུ་སྤར་བ་རེད། སོག་
གཤག་འཕྲུལ་འཁོར་སྐོར་སྒུལ་བྱེད་ཐུབ་པའི་སྤྱི་གཞུང་གི་ཆུ་བོ་དེ་ནི་
ཁོས་རང་ཉིད་ཀྱི་ཕཱའེ་རེ་སིའི་བག་ཆགས་ལ་བརྟེན་ནས་བཞུར་ལམ་
བསྒྱུར་བ་ཡིན་འདུག བཀའ་དྲིན་དེ་འདྲ་ནི་༡༨༢ལོའི་འདེམ་བསྐོའི་
རྗེས་སུ་ཁོ་རང་ལ་ཐོབ་པ་རེད།
སྐུ་ཞབས་དྷ་རཱེ་ནིལ་གྱིས་ས་ཆ་དེ་ཐོབ་ཆེད་ཊུའུ་གཙང་བོའི་སྨད་
བརྒྱུད་ཀྱི་གོམ་པ་ལྔ་བརྒྱའི་ས་ཞིང་སཱོ་རེལ་ལ་བྱིན། གནས་དེ་ཁོས་
ཤིང་ལེབ་ཀྱི་ཚོང་བྱེད་པར་དགེ་མཚན་ལྡན་ཡང་། ཨ་ཕ་སཱོ་རེལ(ཁོའི་
འབྱོར་བ་ཇེ་ལེགས་སུ་སོང་བའི་རྗེས་སུ་མིང་དེ་འདྲ་ཞིག་ཐོགས་པ་
རེད།)གྱིས་ཁྱིམ་མཚེས་ཀྱི་མྱུར་མོར་བདག་ཏུ་འཛིན་འདོད་པའི་འདོད་
རྔམ་བེད་སྤྱད་དེ་ཁོའི་ལག་ནས་ཧྥ་རན་སིའི་སྒོར་མོ་སྟོང་དྲུག་ཐོབ་པ་
རེད།
ཉོ་ཚོང་དེར་ས་དེའི་ཤེས་ལྡན་མི་སྣ་རེ་འགས་སྐྱོན་བརྗོད་བྱས་ཡོད།
ཐེངས་ཤིག་གཟའ་ཉི་མའི་ཆུ་ཚོད་བཞི་པའི་གཡས་གཡོན་ཞིག་ལ་སྐུ་
ཞབས་དྷ་རེ་ནིལ་ཡིས་གཞུང་ཞབས་ལྭ་བ་གྱོན་ནས་ཆོས་ཁང་ནས
ཕྱིར་རང་ཁྱིམ་དུ་ལོག་སྐབས།རྒན་པོ་སཱོ་རེལ་ལ་བུ་གསུམ་གྱིས་བསྐོར་
བ་དང་། ཁོ་ལ་ལྟ་བཞིན་དགོད་ཀྱིན་པ་ཐག་རིང་ནས་མཐོང་། དགོད་
འཛུམ་དེ་ལས་གྲོང་གཙོ་ཡིས་ཡོད་ཚད་ཧ་གོ་སོང་། དུས་དེ་ནས་བཟུང་
ཁོའི་བསམ་པར་ས་ཞིང་དེ་སྔར་ལས་གོང་སླ་བར་ཉོ་ཐུབ་པ་རྟོགས། ཝེ་
རེ་སི་ནས་ལྕགས་རི་མང་བོ་ལས་ན་ད་གཟོད་མང་ཚོགས་ཀྱི་བརྩི་
འཇོག་ཐོབ་པ་ཡིན། གནད་འགག་ནི་ལོ་རེའི་དཔྱིད་ཀར་ལྗུའུ་རཱ་རི་
བོའི་ཉག་ཁ་བརྒྱུད་དེ་ཕཱའེ་རེ་སི་རུ་འགྲོ་བའི་འདམ་ལས་མཁན་གྱིས་
ཁྱེར་ཡོང་བའི་ཨེ་ཋི་ལཱེའི་རིས་ཤོག་བཀོལ་མི་རུང་། དེ་ལྟ་མིན་ཚེ་
གསར་བརྗེ་དེ་ལྟ་བུ་ཞིག་གིས་གཏུམ་དྲག་གི་ལྕགས་རི་བསྐྲུན་མཁན་
ལ་ཁ་ཞེ་མི་མཐུན་པའི་མིང་ངན་པ་ཁུར་དུ་འཇུག་སྲིད་ལ། དུས་གཏན
དུ་མིང་ངན་དེ་འདོར་ཐབས་མི་འདུག ཁོ་བློ་རིག་ཆེ་ཞིང་བརྟན་བརླིང་
ཡིན་པའི་མི་དེ་དག་གི་མིག་ལམ་ནས་དུས་གཏན་དུ་ཐ་ཤལ་མ་རུང་
བར་བརྩི་བ་ཡིན། རྒྱུ་མཚན་ནི་མི་དེ་དག་གིས་ཧྥི་རཱ་ཤི་ཁཱོ་ཏྭེ་རུ་གུས་
པ་རྩོད་ལེན་བྱེད་པའི་དབང་ཆ་ལྡན་པས་ཡིན།
དོན་དངོས་སུ།བློ་རིག་ལྡན་པའི་མི་དེ་དག་གིས་ས་དེར་ཆེས་སུན་
སྣང་ལྡན་པའི་སྒེར་གཅོད་ལམ་ལུགས་ལག་བསྟར་བྱེད་བཞིན་འདུག
ཞེན་ཁ་ལོག་པའི་མིང་ཚིག་དེའི་དབང་གིས་རླབས་ཆེ་བའི་སྤྱི་མཐུན་
རྒྱལ་ཁབ་ཏུ་འབོད་པའི་ཕཱའེ་རེ་སི་རུ་འཚོ་བཞིན་པའི་མི་རྣམས་ལ་
མཚོན་ན།གྲོང་ཁྱེར་ཆུང་བ་དེའི་འཚོ་བ་ནི་དངོས་གནས་བཟོད་ཐབས་
བྲལ་བ་ཞིག་ཡིན་སྲིད། གླེང་ཕྱོགས་ལ་སྒེར་གཅོད་ལྡན་པ་དང་། དེ་ནི་
ཇི་ལྟ་བུའི་སྒེར་གཅོད་ཅིག་ཡིན་ཨང་། ཐ་ཤལ་གྱི་ལག་བསྟར་དེ་ལྟ་བུ་
ནི་ཆུང་ངུ་ཞིག་ཡིན་ཡང་ཨ་རིའི་སྤྱི་མཐུན་རྒྱལ་ཁབ་ཏུ་གླེན་རྟགས
ཤིག་ཡིན་པ་ཇི་བཞིན་ཧྥ་རན་སིའི་གྲོང་ཁྱེར་ཆུང་ཆུང་དེའི་ནང་དུ་
ཡང་གཅིག་མཚུངས་ཡིན།། །།

ལེའུ་གཉིས་པ།

སྤྱི་བའི་ཐང་ཆེན་དུ་གསར་དུ་ལས་པའི་ལྕགས་རི་མཁོ་བ་
དང་། གྲོང་གཙོ་ཡིན་པའི་དྷ་རཱེ་ནིལ་གྱི་མཚན་སྙན་སྔར་ལས་རྒྱས་
དགོས་འདུགདེ་ནི་ཐོབ་པར་དཀའ་བའི་གོ་སྐབས་ཤིག་རེད།སྐུ་ཞབས་
དྷ་རེ་ནིལ་ཕཱའེ་རེ་སི་རུ་ཐེངས་གསུམ་སོང་ནས་ད་གཟོད་མ་དངུལ་
འདང་ངེས་ཤིག་བསྡུ་ཐུབ་པ་བྱུང་། རྒྱུ་མཚན་ནི་དབང་འཛིན་གྱི་བློན་
ཆེན་ཞིག་གིས་ནམ་རྒྱུན་ཝེ་རེ་སི་གྲོང་ཁྱེར་གྱི་ཐང་ཆེན་ཉེ་འཁོར་དུ་
ལྕགས་རི་ལས་པར་ངོ་རྒོལ་བྱེད་པས་རེད། བློན་ཆེན་དེས་ངོ་རྒོལ་བྱེད་
ཀྱང་། ད་ལྟའི་ལྕགས་རི་གསར་བའི་གཞི་རྒྱ་ཧ་ཅང་ཆེ་བར་མངོན།
གྲོང་གཙོའི་འཆར་གཞི་ནི་ཆེས་མཇུག་མཐའི་ཆོད་དོན་ཡིན།
དམག་དཔུང་གི་སྨན་པ་རྒན་པ་ཞིག་གིས་སྡོང་བོ་བཅད་པ་ཐལ་
དྲགས་སོང་བར་བརྗོད་ན། གྲོང་གཙོ་ཡིས་དྲག་ཤེད་ཀྱིས“ང་རང་གྲིབ་
བསིལ་ལ་དགའ། ངས་སྡོང་བོ་བཅད་པ་ནི་གྲིབ་བསིལ་གྱི་ཆེད་དུ་ཡིན།
དེ་དག་ལ་དགོས་མཁོ་ཅི་ཡང་མི་འདུག དེ་དག་ལས་ཡོང་སྒོ་འཚོལ་མི་
ཐུབ”ཅེས་བརྗོད་སྲིད།
“ཡོང་སྒོ་འཚོལ་བ་དེ་གནས་འདིར་མིང་དོན་ལྡན་པའི་ཚིག་
ཉམས་ཆེན་ཞིག་ཡིན། རྒྱུ་མཚན་ནི་གྲོང་ཁྱེར་ཝེ་རེ་སི་རུ་རྒྱུ་ནོར་ཡོད་
ན་རྩོད་གླེང་ཡོད་ཚད་ཐག་གཅོད་བྱ་ཐུབ་པས་ཡིན།
ཉིན་ཞིག་གི་ཞོགས་པར། ལྕམ་དྷ་རཱེ་ནིལ་དང་མཉམ་དུ་འཆམ་
འཆམ་ལ་སོང་། ལྕམ་དྷ་རེ་ནིལ་ནི་ལོ་སུམ་ཅུ་ཅན་གྱི་བུད་མེད་མཛེས་
མ་ཞིག་ཡིན། མོ་རང་གི་བུ་གསུམ་པོར་ཅེར་འདུག དྷ་རཱེ་ནིལ་ཁོང་ཁྲོ་
ལང་བཞིན་སྐུ་ཞབས་ཨ་ཕིར་ཋི་ཞེས་པའི་ཕཱའེ་རེ་སི་ནས་ཡོང་བའི་
མི་དེ་གླེང་བཞིན་འདུག ཉིན་གཉིས་ཀྱི་སྔོན་ལ་ཡུལ་འདིའི་བཙོན་ཁང་
དང་དབུལ་བོའི་གླིང་དུ་ལྟ་སྐོར་དུ་སོང་མྱོང་།
“མི་འདིས་ཁྱོད་ལ་ཕོག་ཐུག་ཇི་ལྟར་བཏང་བ་ཡིན་ནམ། ཁྱོད་རང་
དབུལ་བོ་སྤྱོད་གཙང་རྣམ་དག་ཡིན་པ་མིན་ནམ།"ཁོའི་ལྕམ་གྱིས་དེ་
ལྟར་དྲིས།
“ཁོས་དོན་དག་ག་གེ་མོའི་དབང་གིས་སྐྱོན་འཛུགས་བྱེད་པ་རེད།
རང་དབང་ཕྱོགས་ཁག་གིས་གནས་ཚུལ་འདིའི་སྐོར་ཚགས་པར་སྟེང་
འགོད་སྲིད། ངས་དུས་ནམ་ཡིན་ཡང་ཆོས་དཔོན་དེས་ཁོ་འཚམས་
འདྲིར་གདན་འདྲེན་བྱས་པར་ཀུ་ཡངས་གཏོང་མི་སྲིད། "སྐུ་ཞབས་དྷ་
རཱེ་ནིལ་གྱིས་དེ་ལྟར་ལན་བཏབ།
ཝེ་རེ་སི་མཁར་གྲོང་གི་ཆོས་དཔོན་ནི་ཤ་ལན་ཡིན། ཁོ་དགུང་
ལོ་བརྒྱད་ཅུར་བུད་ཡོད་ཀྱང་། ལུས་ཕུང་སྔར་བཞིན་བདེ་ཐང་ཡིན་པ་
རེད། ཁོར་བཙོན་ཁང་དང་དབུལ་བོའི་གླིང་དུ་ལྟ་ཞིབ་བྱེད་པའི་དབང་
ཆ་ཡོད། སྐུ་ཞབས་ཨ་ཕིར་ཋི་ཡིས་ཧོའུ་རིམ་པ་དྷ་ལ་མཱོལ་གྱི་འཕྲིན་
ཡིག་ཁྱེར་ནས་ཡོང་ཡོད། དྷ་ལ་མཱོལ་ནི་སྐུ་དྲག་ཅིག་དང་འབྱོར་ཕྱུག་
ལྡན་པའི་ས་བདག་ཅིག་ཡིན། ཡིན་ཡང་ཆོས་དཔོན་གྱིས་སྔར་བཞིན་
སེམས་ཁུར་ཆེན་པོ་བྱེད་ཀྱིན་འདུག ཁོའི་བསམ་པར“ང་ལོ་ན་བགྲེས་
པར་མ་ཟད་གནས་འདིར་བརྩི་མཐོང་ཆེན་པོ་ཐོབ་ཡོད་པས། ཁོ་ཚོས་
ང་བརྗེ་སྤོར་བྱེད་མི་སྤོབས་་སྙམ། དེ་བས་ཆོས་དཔོན་གྱིས་སྐུ་ཞབས་ཨ་
ཕིར་ཋི་ཁྲིད་དེ་ཁོ་འགྲོ་འདོད་པའི་གནས་སུ་འགྲོ་རྒྱུ་ཐག་བཅད་པ་རེད།
ཉིན་གཉིས་ཀྱི་རྗེས་སུ། སྐུ་ཞབས་ངྷ་རེ་ནིལ་དང་དབུལ་བོའི་གླིང་
གི་མགོ་བ་སྐུ་ཞབས་ཝ་ལེན་ནོ་ངྷི་ཡིས་ཆོས་དཔོན་བཙལ་ནས་ཁ་
བརྡ་བྱས། ཆོས་དཔོན་གྱིས་རང་ཉིད་ཀྱི་ལངས་ཕྱོགས་རྒྱུན་འཁྱོངས་
བྱས་ཏེ“ངས་གནས་འདི་ནས་ལོ་ང་དྲུག་ལ་འཚོ་བ་རོལ་མྱོང་། ངས་
ཉིན་རྒྱུན་ན་གཞོན་ཚོའི་གཉེན་སྟོན་ལ་མགོ་འཛིན་བྱེད་བཞིན་ཡོད།
ལོ་ངོ་བཅུ་ཕྲག་འགའི་ཡར་སྔོན་ལ་ངས་ཁོ་ཚོའི་ཨ་ཡེ་དང་ཨ་མྱེས་
ཀྱི་གཉེན་སྟོན་ལ་མགོ་འཛིན་བྱས་པ་ཡིན། ཝེ་རེ་སི་མཁར་གྲོང་ནི་
ངའི་ཁྱིམ་ཡིན"ཟེར། ཡིན་ཡང་།གྲོང་གཙོ་དང་སྐུ་ཞབས་ཝ་ལེན་ནོ་བྷི་
གཉིས་སྔར་བཞིན་ཁོང་ཁྲོ་ལང་བཞིན་འདུག
ཆོས་དཔོན་ཤ་ལན་གྱིས“དེས་ན་ཆོག་གི་ཁྱོད་ཚོས་ངའི་གོ་གནས་
ལེན་རོགས། ངའི་ས་ཞིང་གིས་ང་ལ་ཡོང་འབབ་བསྐྲུན་ཐུབ་ལ། ངས་
ཡོང་འབབ་དེ་ལ་བརྟེན་ནས་འཚོ་བ་རོལ་ཐུབ་པས། ང་ལ་སེམས་ཁུར་
ཅི་ཡང་མེད་ཟེར།
ད་ལྟ་གྲོང་གཙོའི་བུ་གསུམ་པོར་གཉོར་སྐྱོང་བྱེད་པར་སྔར་ལས་
དཀའ་ཁག་ཆེ་བར་གྱུར་ཡོད། སྐུ་ཞབས་དྷ་རཱེ་ནིལ་ལ་འཆར་གཞི་
ཞིག་ཡོད་དེ། “ངས་ན་གཞོན་སཱོ་རེལ་གདན་དྲངས་ནས་བྱིས་པ་ཚོར་
བདག་སྐྱོང་བྱེད་དུ་འཇུག་རྒྱུ་ཐག་བཅད་ཡོད། ཁོ་རང་ཆོས་དཔོན་དུ་
འགྱུར་བར་གནད་དོན་ཆེར་མེད། དེ་མ་ཟད་ཁོས་ལ་ཋིན་ཡི་གེ་ཤེས་པ་
རེད། ངས་སྔོན་ཆད་ཁོ་ནི་རང་དབང་ཕྱོགས་ཁག་ཅིག་ཡིན་པར་རློམ་
ཡང་། ཆོས་དཔོན་ཤ་ལན་གྱིས་ཁོ་ནི་ན་གཞོན་བཟང་བོ་ཞིག་རེད
ཟེར།
ཁོས་མུ་མཐུད་དུ་དེ་ངའི་གཟི་བརྗིད་དུ་འགྱུར་སྲིད། སྐུ་ཞབས་
ཝ་ལེན་ནོ་ཌྷི་ཡིས་གསར་དུ་རྟ་མཆོག་བཟང་བོ་གཉིས་ཉོས་ཡོད་
ཀྱང་། ཁོའི་བྱིས་པར་ཁྱིམ་ཞུས་དགེ་རྒན་གདན་དྲངས་མི་འདུག
ང་ཚོས་ངེས་པར་རང་ཉིད་ཀྱི་སྤྱི་ཚོགས་གོ་གནས་སྲུང་འཛིན་བྱ་
དགོས་ཟེར།
འདོད་ཚུལ་དེས་ལྕམ་དྷ་རེ་ནིལ་འདང་རྒྱག་གི་ནང་དུ་ལྷུང་དུ་
བཅུག མི་རྣམས་ཀྱིས་ནམ་རྒྱུན་མོ་ནི་མཛེས་ཤིང་གཞུང་དྲང་བའི་
མི་ཞིག་ཡིན་པར་རློམ་ཡོད་ཅིང་། མི་མང་བོས་མོ་ཆུང་མར་ལེན་
རྩིས་བྱས། དེའི་ནང་སྐུ་ཞབས་ཝ་ལིན་ཋཱ་འེན་ཡང་འདུས། མི་ལ་ལས་
མོ་གླེན་མ་ཞིག་ཡིན་པར་འདོད་ཀྱང་། མོས་བདེ་ཞིང་སྐྱིད་པའི་ངང་
འཚོ་བ་སྟབས་བདེ་ཞིག་རོལ་བཞིན་འདུག མོའི་སེམས་སུ་རྒྱུན་པར་
ཐོགས་པ་ནི་མོའི་བྱིས་པ་ཚོ་རེད། མོས་བལྟས་ན་རང་ཉིད་ཀྱི་ཁྱོ་ག་ནི་
གུས་ཞབས་ལྡན་པའི་མི་ཞིག་ཡིན་པར་བསམ་ཡོད། མི་གཞན་པས་
ཀྱང་དེ་ལྟར་འདོད། སྒོར་མོ་གླེང་གིན་མེད་པའི་སྐབས་སུ་སྐུ་ཞབས་
དྷ་རེ་ནིལ་ནི་ཝེ་རེ་སི་མཁར་གྲོང་གི་ཆེས་གཟི་བརྗིད་ལྡན་པའི་མི་རུ་
རློམ་ཆོག། །།

ལེའུ་གསུམ་པ།

སྐུ་ཞབས་དྷ་རཱེ་ནིལ་ཉིན་གཉིས་པའི་ཞོགས་པར་རྒན་པོ་སཱོ་རེལ་
འཚོལ་དུ་ཕྱིན། རྒན་པོ་སཱོ་རེལ་གྲོང་གཙོས་དངོས་སུ་གདན་འདྲེན་
བྱས་པ་ལ་ཧ་ལས་པར་གྱུར།རྒན་པོ་སཱོ་རེལ་གྱིས་ལན་འདེབས་སྐབས་
རང་ཉིད་ཀྱི་བློ་ན་ཡོད་པའི་ཁ་ཡག་གི་ཚིག་མ་ལུས་པར་བཤད་པ་
དང་། ཞོར་དུ་རང་སེམས་ནས་རྩིས་ཞིབ་ཏུ་བརྒྱབ། ཁོས་འདི་འདྲའི་
མི་སྣ་གལ་ཆེན་ཞིག་གིས་ཅིའི་ཕྱིར་ཅི་ཡང་མི་ཤེས་པའི་བུ་དེ་ཁྱིམ་དུ་
ཁྲིད་པ་ཧ་མ་གོ།
གྲོང་གཙོའི་ཡིད་ལ་བསམ་ཚུལ་འདི་འདྲ་ཞིག་ཡོད་དེ། གལ་ཏེ་
སཱོ་རེལ་ཡིད་འགུལ་མ་ཐེབས་ན། སྐུ་ཞབས་ཝ་ལེན་ནོ་བྷི་ལའང་ཁོང་
གི་བསམ་ཚུལ་དང་འཆར་གཞི་དེ་གཅིག་མཚུངས་ཡོད་པས། སཱོ་རེལ་
གྱིས་ངས་སྔོན་ལ་བུ་ཆུང་དང་གྲོས་བྱ་དགོས་པ་ལས་མྱུར་མོར་ཁས་
ལེན་མི་རུང་་ཟེར།
སཱོ་རེལ་རང་འཐག་ཁང་དུ་སོང་ནས་བུ་ཆུང་བོས་ཀྱང་། ལྗུའུ་ལེན་
གྱིས་ཨ་ལན་མ་བྱིན།སཱོ་རེལ་བུ་འདིར་དགའ་བོ་མེད་པ་དང་། ཁོ་ཁོའི་
ནུ་བོ་ལྟར་ལུས་སྟོབས་དར་བ་ཞིག་མ་ཡིན་པའི་ཁར། དུས་རྒྱུན་དཔེ་
ཆར་ལྟ། སཱོ་རེལ་གྱིས་ལྗུའུ་ལེན་གྱིས་ལག་ཏུ་དཔེ་ཆ་ཞིག་བཟུང་ནས
བསྡད་འདུག་པ་མཐོང་། ཁོས་བུའི་ལག་གི་དཔེ་ཆ་ཕར་གཡུགས་ནས་
འགྲམ་ལྕག་ཅིག་གཞུས། ལྗུའུ་ལེན་གྱིས་བལྟས་བལྟས་རིག་རིག་ལ་
རང་ཉིད་ཆེས་དགའ་བའི་དཔེ་ཆ་དེ་ཆུའི་ནང་ལྷུང་ནས་ཤུལ་མེད་དུ་
གྱུར་སོང་།
སཱོ་རེལ་གྱིས་ལག་ཟུང་རྩུབ་མོས་ལྗུའུ་ལེན་བཟུང་བ་དང་། བུ་ཆུང་
གིས་ཕ་རྒན་གྱི་གཅར་རྡུང་ལ་འཇིགས་པའི་ཉམས་ཤིག་བསྟན།ཞིང་བ་
རྒད་པོ་སཱོ་རེལ་གྱིས་སྐད་གསེང་མཐོན་པོས་ང་ལ་དྲང་མོར་ཤོད། ཁྱོད་
ཀྱིས་ལྕམ་དྷ་རེ་ནིལ་ཇི་ལྟར་ངོ་ཤེས་པ་ཡིན་ནམ། ཁྱོད་ཀྱིས་ནམ་ཞིག་
ལ་མོར་ཁ་བརྡ་བྱས་མྱོང”ཟེར།
“ངས་ཆོས་ཁང་ནས་མོ་མཐོང་མྱོང་བ་ཙམ་ལས། མོར་ཁ་བརྡ་
གཏན་ནས་བྱས་མ་མྱོང་།་་ལྗུའུ་ལེན་གྱིས་དེ་ལྟར་ལན་བཏབ།
ཞིང་བ་རྒད་པོ་སཱོ་རེལ་གྱིས“ཡིན་ཡང་དོན་དག་ཅིག་འདུག་ངས་
ཁྱོད་ལ་ཁ་ཡ་མི་བྱེད། ཁྱོད་སྐུ་ཞབས་དྷ་རཱེ་ནིལ་གྱི་ཁྱིམ་ཞུས་དགེ་རྒན་
བྱ་དགོས་་ཟེར།
“ང་གཡོག་པོ་བྱེད་མི་འདོད།ངས་སུ་དང་མཉམ་དུ་ཁ་ཟས་ལ་རོལ་
དམ།"
སཱོ་རེལ་གྱིས་ལྗུའུ་ལེན་ཕར་སྐྲོད་པའི་གོ་སྐབས་དེ་ཤོར་དུ་འཇུག་
མི་འདོད་ཀྱང་། ལྗུའུ་ལེན་གྱིས་གཡོག་པོ་ཚོ་དང་མཉམ་དུ་ཁ་ཟས་ལ་
རོལ་འདོད་མེད་ལ། ཁོ་བྲོས་ནས་དམག་དཔུང་ལ་ཞུགས་པར་འདོད།
ཁོའི་དམིགས་འབེན་རླབས་ཆེ་ཞིང་གཡོག་པོ་ཞིག་ཏུ་འགྱུར་འདོད་
གཏན་ནས་མེད།
སྐུ་ཞབས་སཱོ་རེལ་དང་དྷ་རཱེ་ནིལ་གྱིས་ཐེངས་གཉིས་པར་གྲོས
མོལ་བྱས་ཏེ། ཟ་མའི་གནད་དོན་ཐག་གཅོད་བྱས་པ་དང་། ལྗུའུ་ལེན་
གྱིས་དྷ་རེ་ནིལ་བཟའ་ཟླ་གཉིས་དང་མཉམ་དུ་ཁ་ཟས་ལ་རོལ་དགོས་
བྱུང་།སཱོ་རེལ་གྱིས་སྒོར་མོ་མང་བོ་ཞིག་ལེན་པའི་འཆར་གཞི་འཐེན།
“མི་ལ་ལས་ང་ཚོར་སྔར་ལས་བཟང་བའི་ཆ་རྐྱེན་བསྐྲུན་ཡོད་ཟེར།
ཁྱིམ་ཞུས་དགེ་རྒན་གསར་བ་དེ་ཤོར་བར་དོགས་ཏེ།གྲོང་གཙོས་
ལྗུའུ་ལེན་ལ་གླ་ཕོགས་སྔར་ལས་མང་བོ་སྟེར་བར་འཐད་པ་བྱས། རྒྱལ་
ཁ་ཆུང་ཆུང་ཞིག་བླངས་རྗེས་སཱོ་རེལ་གྱིས“ངས་བུ་ཆུང་ཁྱོད་ཀྱི་གཞིས་
ཁྱིམ་དུ་བསྐྱལ་ངེས"ཞེས་བཤད་རྗེས་བུད་སོང་།
གྲོང་གཙོའི་ཁྱིམ་དུ་འགྲོ་བའི་ལམ་བར་དུ་ལྗའུ་ལེན་གྱིས་ཡང་
བསྐྱར་ཆོས་ཚོགས་ལ་ཞུགས་པའི་དོན་དེར་བསམ་བློ་བཏང་། ཆུང་
དུས་ཁོས་ན་ཕོའོ་ལཱེན་ལ་དད་མོས་བྱས་ཀྱང་། རང་དབང་ཕྱོགས་ཁག་
དག་བཙོན་འཇུག་བྱས་པ་མཐོང་རྗེས། ཁོ་ཆོས་དཔོན་ཞིག་ཏུ་འགྱུར་
ན་བསམ་བཞིན་འདུག ཁོས་ཆོས་དཔོན་ཤ་ལན་གྱི་གམ་ནས་ལ་ཋིན་
ཡིག་རིགས་ཀྱི་ཡེ་ཤུའི་གསུང་རབ་ཀྱི་དཔེ་ཆ་ཡོངས་རྫོགས་བསླབས་
རྗེས། ལྗུའུ་ལེན་གྱི་སེམས་སུ་ཆོས་ཚོགས་སུ་ཞུགས་ན་རང་ཉིད་ལ་གོ་
སྐབས་མང་བོ་ཐོབ་སྲིད་པར་འདོད། ན་ཕོའོ་ལཱེན་གྱིས་དམག་དཔུང་
སྟོབས་ལྡན་ཞིག་བཙུགས་པས་སྙན་གྲགས་རྒྱས་མོད། འོན་ཀྱང་། དུས་
རབས་འདིར་ཆོས་ཚོགས་ལ་དབང་ཆ་སྔར་ལས་ཆེན་པོ་ཐོབ་ཡོད། ད་
ལྟ་ལྗུའུ་ལེན་དམག་ལ་ཞུགས་པར་འཇིགས་སྐྲག་སྐྱེ་བཞིན་འདུག
ལྕམ་དྷ་རེ་ནིལ་ཡང་འཇིགས་སྐྲག་སྐྱེ་བཞིན་ཡོད་ལ། མོས་རང་
ཉིད་ཀྱི་བྱིས་པ་ཚོར་ཧ་ཅང་བྱམས་སྐྱོང་བྱེད་པ་དང༌། ཁྱིམ་ཞུས་དགེ་
རྒན་གྱིས་རང་ཉིད་ཀྱི་བྱིས་པར་གཅེས་སྐྱོང་གང་ལེགས་བྱེད་པར་རེ་
བཞིན་འདུག། །།

ལེའུ་བཞི་བ།

ལྕམ་དྷ་རཱེ་ནིལ་ཁང་སྒོ་ལས་ཕྱིར་བུད་དེ་མེ་ཏོག་ལྡུམ་རའི་ནང་དུ་
ཐོན་པ་དང་། གནས་དེར་བཞིན་མདངས་དཀར་བའི་ན་གཞོན་ཞིག་
སྒོ་ཅོང་མ་བརྡུངས་པར་ལངས་ནས་བསྡད་ཡོད་པ་མཐོང་། མོས་ངག་
འཇམ་པོས“སྙིང་ཉེ་ལགས། ཁྱོད་འདིར་ཡོང་དོན་ཅི་ཡིན་ནམ”ཞེས་
ལྗུའུ་ལེན་མོའི་མཛེས་སྡུག་གིས་བཟི་ནས་ཀླད་པ་རེ་ཞིག་སྟོང
བར་གྱུར། མཇུག་མཐར་ཁོས“ང་འདིར་ཁྱིམ་ཞུས་དགེ་རྒན་བྱེད་དུ་
ཡོང་བ་ཡིན་ཞེས་ལན་བཏབ།
ལྕམ་དྷ་རཱེ་ནིལ་ཡ་མཚར་བའི་ཉམས་དང་བཅས་“དགེ་རྒན་
ལགས།ཁྱོད་ཀྱིས་ལ་ཋིན་ཡི་གེ་ཤེས་སམ”ཞེས་དྲིས།
གྱོན་གོས་འདི་འདྲའི་སྤུས་ལེགས་གྱོན་པའི་མི་ཞིག་གིས་རང་
ཉིད་ལ་དགེ་རྒན”ཞེས་བོས་པར་དོགས་མ་བདེ་བའི་ཚུལ་གྱིས། “ལྕམ་
ལགས་ཤེས”ཞེས་བཤད།
མོ་འཚབ་འཚུབ་ཏུ་གྱུར་ཏེ་་ཁྱོད་ཀྱིས་བྱིས་པ་ཚོར་གཅེས་སྐྱོང་བྱ་
སྲིད་དམ།ཁྱོད་ཀྱིས་ཁོ་ཚོར་གཅར་རྡུང་བྱ་སྲིད་དམ"ཞེས་དྲིས།
མོ་དེ་འདྲའི་གཤིས་འཇམ་ཞིག་ཡིན་པས། ལྗུའུ་ལེན་གྱི་སྐད་
གདངས་ཀྱང་སྔར་ལས་ཇེ་འཇམ་དུ་གྱུར།
“ལྕམ་ལགས། སེམས་ཁུར་བྱ་མི་དགོས། ངས་ཁོ་ཚོར་གཅེས་སྐྱོང་
བྱེད་པར་ཁག་ཐེག་བྱེད་ཆོག"་ཟེར།
ལྗའུ་ལེན་གྱི་སེམས་པ་ཅུང་བདེ་རུ་བབས་རྗེས། ཁོས་ལྕམ་དྷ་རཱེ་
ནིལ་གྱི་ལག་པར་འོ་ཞིག་བྱ་རྒྱུའི་སེམས་ཐག་བཅད། བྱ་སྤྱོད་དེས་མ་
འོངས་པར་རང་ལ་ཕན་ཐོགས་ཡོད་པར་བསམ། ཁོས་གཟབ་ནན་
གྱིས“ངས་ནམ་ཡང་ཁྱོད་ཀྱི་བྱིས་པར་གཅར་རྡུང་བྱ་མི་སྲིད”ཅེས་ཁག་
ཐེག་བྱེད་བཞིན། མོའི་ལག་པར་འཇུས་ཏེ་འོ་ཞིག་བྱས།
མོས་ཅི་ཡིན་ཆ་མ་འཚལ་བའི་སྐབས་སུ་མོའི་ཁྱོ་ག་ཁང་བའི་
ནང་དུ་འཛུལ།
སྐུ་ཞབས་དྷ་རཱེ་ནིལ་གྱིས་ཅི་ཡང་མཐོང་མེད། བྱིས་པ་ཚོ་
ཁྱིམ་ཞུས་དགེ་རྒན་ལ་མ་མཇལ་གོང་ཁོས་མྱུར་མོར་བཀའ་བརྡ་
བཏང་། “དགེ་རྒན་ལགས། ད་ལྟ་ཁྱིམ་གྱི་མི་ཚང་མས་ཁྱོད་ལ་དགེ་
རྒན་ཞེས་འབོད། ཁྱོད་ཀྱིས་ངེས་པར་ལྭ་བ་གྲ་དག་ཅིག་གྱོན་དགོས།
གཡོག་པོ་དང་བྱིས་པ་ཚོས་ཁྱོད་མ་མཐོང་གོང་། ང་ཚོ་སྔོན་ལ་འཚེམ
བཟོ་ཁང་དུ་འགྲོ་དགོས”ཟེར།
ཁོ་ཚོ་ཕྱིར་ཁྱིམ་དུ་ལོག་སྐབས་ལྗུའུ་ལེན་གྱིས་མདོག་ནག་པོའི་ལྭ་
བ་གསར་བ་ཆ་ཚང་ཞིག་གོན་འདུག ལྗུའུ་ལེན་གྱིས་ལྕམ་དྷ་རཱེ་ནིལ་
ཁོང་ཁྲོ་ཆེན་པོ་ལངས་ཡོད་སྙམ།ལྭ་བ་གསར་བ་དང་ཁྱིམ་ཚང་གསར་
བར་སྤྲོ་བ་ཆེར་སྐྱེས་བཞིན། ཁོ་རང་ཉིད་ཀྱི་ཁང་བའི་ནང་དུ་ཡུད་ཙམ་
སྡོད་རྒྱུ་ཐག་བཅད།
ལྕམ་དྷ་རཱེ་ནིལ་གྱིས་རང་ཉིད་ཀྱི་ཁྱོ་གར་དོན་དག་ཅི་ཞིག་བྱུང་
བ་ནམ་ཡང་བཤད་མྱོང་མེད། དེ་ནི་ལྕམ་དྷ་རཱེ་ནིལ་ལ་མཚོན་ན་སྤྱིར་
བཏང་མ་ཡིན་པའི་གནས་ཚུལ་ཞིག་ཡིན་ཏེ། མོས་དུས་རྒྱུན་དོན་གང་
རུང་གསང་བ་བྱ་མི་སྲིད་པས་སོ། །ལྗུའུ་ལེན་ཕྱིར་ཡོང་དུས་རང་ཉིད་
ཀྱི་སློབ་གསར་ལ་འཕྲད་པས། ཁོས་རང་ཉིད་ཀྱིས་ཅི་ཞིག་ཤེས་པར
བལྟ་རུ་འཇུག་རྒྱུའི་སེམས་ཐག་བཅད། ཁོས་བྱིས་པ་ཆེ་བ་ཨ་ཊཱོལ་ཧྥི་
ལ་ཡེ་ཤུའི་གསུང་རབ་ཀྱི་དཔེ་ཆ་ཀྱི་དཔེ་ཆ་ཞིག་བྱིན་ཏེ། “དཔེ་ཆའི་
ཁ་ཕྱེ་རྗེས་གནས་གང་རུང་ནས་བཏོན་ན། ངས་ལ་ཋིན་ཡི་གེས་དེའི་
འཕྲོ་མ་དག་ཁྱོད་ཀྱིས་ང་ལ་མཚམས་འཇོག་ཏུ་འཇུག་རག་བར་བློར
འདོན་ཟེར།བུ་ཆུང་དེས་ཚིག་གཅིག་བཏོན་པ་ན། ལྗུའུ་ལེན་གྱིས་བློར་
འཛིན་འགོ་བརྩམས། ཁོས་གོ་སླ་བའི་ཧྥ་རན་སིའི་སྐད་ཆ་བཤད་པ་
བཞིན་འཐོག་པ་མེད་པར་བཏོན་པས། སྐུ་ཞབས་དྷ་རེ་ནིལ་གྱིས་རང་
ཉིད་ཀྱིས་ཆེས་ཡང་དག་པའི་ཐག་གཅོད་ཅིག་བྱས་པར་སྙམ་བཞིན་ང་
རྒྱལ་གྱི་ཚོར་བ་ཞིག་ངང་གིས་བྱུང་།
གཡོག་པོ་ཚང་མའང་ཉན་དུ་ཡོང་།ལྗའུ་ལེན་གྱིས་མུ་མཐུད་དུ་བློ་
བཟུང་། ཁོས་ཡེ་ཤུའི་གསུང་རབ་ཀྱི་དཔེ་ཆ་དེ་ཆེས་ཆུང་བའི་བྱིས་པ་སི་
ཋཱའེ་ནེ་སི་ལཱོ་སི་ལ་སྤྲད་དེ་ཡང་བསྐྱར་འཁྲབ་སྟོན་བྱས། སྐུ་ཞབས་ཝ་
ལེན་ནོ་ཌྷི་དང་ས་ཁུལ་གྱི་དཔོན་པོ་ཚཱར་ཁཱོ་དྷ་མཱོ་གྷི་ཨཱའེ་རན་གཉིས་
ནང་དུ་འཛུལ་ཡོང་སྐབས། སྐུ་ཞབས་དྷ་རཱེ་ནིལ་ལ་དགའ་མགུ་ཡིད་
ཚིམས་ཀྱི་སྣང་བ་ཞིག་དབང་མེད་དུ་བྱུང་།
དགོང་མོར།མཁར་གྲོང་ཆུང་བ་ཧྲིལ་བོས་ཁོའི་འཇོན་ནུས་གསལ་
བོར་ཤེས།ཐེངས་འདིའི་འཁྲབ་སྟོན་ལས་སྐུ་ཞབས་ངྷ་རེ་ནིལ་གྱིས་ཀྱང་
ཉྫུའུ་ལེན་ལ་བརྩི་འཇོག་བྱེད་འགོ་བརྩམས།
ལྗུའུ་ལེན་གྱིས་ན་ཕོའོ་ལཱེན་ལ་དད་གུས་བྱེད་པ་སུས་ཀྱང་རྟོགས་
མི་སྲིད།། །།

ལེའུ་ལྔ་བ།

བྱིས་པ་ཚོ་ལྗའུ་ལེན་ལ་དགའ་ན་ཡང་ཁོའི་སེམས་སུ་འདོད་ཚུལ་
གཞན་ཞིག་མཆིས། ཁོ་ནི་ཁྱིམ་ཞུས་དགེ་རྒན་བཟང་བོ་ཞིག་ཡིན་མོད།
འོན་ཀྱང་། རང་ཉིད་ཞུགས་པའི་མཐོ་རིམ་སྤྱི་ཚོགས་ལ་སྡང་སེམས་
སྐྱེས།
ཐེངས་ཤིག གསོལ་ཚིགས་ཀྱི་སྐབས་སུ། སྐུ་ཞབས་ཝ་ལེན་ནོ་ངྷི་
ཡིས་སྟོབས་ཀྱིས་གཞུང་དྲང་གི་སྐད་ཆ་ལབ་བྱུང་། མི་དེས་དབུལ་བོའི་
གླིང་དོ་དམ་བྱེད་པའི་སྐབས་སུ་རང་ཉིད་ཀྱི་རྒྱུ་ནོར་ལྡབ་འགྱུར་གྱིས་
འཕར་བར་བྱས་ཀྱང་། ཁོ་ལ་མི་གཞན་པའི་གོང་བཀུར་བླ་མེད་ཐོབ་
པ་རེད། ལྗུའུ་ལེན་མེ་ཏོག་ལྡུམ་རའི་ནང་དུ་སོང་ནས་རང་ཉིད་ཀྱི་བརྩེ་
བ་རྣལ་མ་དེ་མི་འགེབ་ཀ་མེད་བྱུང་། ཁོའི་སེམས་ནས་་ཨ། བདུད་རྒན་
ཏག་ཏག་རེད་སྙམ།
ལྗུའུ་ལེན་གྱིས་སྔར་བཞིན་ལྕམ་ངྷ་རེ་ནིལ་མཛེས་པར་བསམ
ཡང་། སྐབས་དེར། མོ་མཛེས་པའི་དབང་གིས་སེམས་སུ་ཞེ་སྡང་སྐྱེས་
བྱུང་། ཁོས་མོ་དང་ཁ་བརྡ་ཆེར་མི་བྱེད་ལ། ཁོས་ཉིན་དང་བོར་མོའི་
ལག་པར་འོ་བྱས་པར་འགྱོད་པ་སྐྱེས། ལྕམ་དྷ་རེ་ནིལ་གྱི་གཡོག་མོ་ཨེ་
ལེ་ས་ཅུང་མ་འགོར་བར་གཞོན་ཤ་ཆགས་པའི་ཁྱིམ་ཞུས་དགེ་རྒན་
ལ་བརྩེ་བ་ཆགས། ལྕམ་དྷ་རཱེ་ནིལ་ཁོ་དང་ཨེ་ལེ་ས་གཉིས་ལ་དེ་འདྲའི་
ཁ་བརྡ་མང་བོ་ཡོད་པར་སོམ་ཉིའི་རྒྱ་རུ་ཚུད། ལྗུའུ་ལེན་ལ་ལྭ་བ་ཉུང་
སྟབས་ཨེ་ལེ་ས་ཡིས་ཁོའི་ལྭ་བ་བཀྲུས་ནས་འཚེམ་དགོས་པ་ལྕམ་དྷ་
རཱེ་ནིལ་གྱིས་རྟོགས།
ལྕམ་དྷ་རཱེ་ནིལ་གྱིས་ཁོ་རང་དབུལ་བོ་ཡིན་པས་སེམས་ཁུར་བྱེད་
འགོ་བརྩམས། དེ་ནི་གླེན་རྟགས་ཙམ་དུ་མངོན་ཡང་སྲིད་ལ། ལྕམ་ངྷ་
རཱེ་ནིལ་ཚོར་བ་ཇི་ལྟར་སྐྱེན་ཡང་མོར་འཚོ་བའི་ཉམས་མྱོང་གང་ཡང་
མི་འདུག ལྗུའུ་ལེན་མ་སླེབས་གོང་མོས་ཕལ་ཆེར་རང་ཉིད་ཀྱི་བྱིས་པ་
ལས་གཞན་པའི་མི་སུ་ལའང་དོ་སྣང་བྱས་མྱོང་མེད། བྱིས་པ་ཚོའི་འཚོ་
བ་ནི་མོ་རང་ཉིད་ཀྱི་འཚོ་བ་ཡིན་འདུག མོའི་འཚོ་བའི་ཁྲོད་ཀྱི་སྐྱེས་
པ་དག་གིས་རྒྱུ་ནོར་དང་སྤྱི་ཚོགས་གོ་གནས་ཁོ་ནར་སེམས་ཁུར་བྱེད།
མོས་ལྗུའུ་ལེན་གཞན་དང་མི་འདྲ་བ་ཞིག་ཡིན་པ་ཚོར་བ་དང་། རིམ་
བཞིན་མོའི་ཡིད་སེམས་ཁོའི་ཕྱོགས་སུ་ཤོར།
ཐེངས་ཤིག་ལ། མོའི་སེམས་སུ་ཁོ་རང་དབུལ་པོ་ཡིན་འདུག་སྙམ་
ནས་ངུས་བྱུང་། ལྗུའུ་ལེན་གྱིས་དེ་མཐོང་བས་མོར་ཅི་བྱུང་རྒྱུ་མཚན
དྲིས།
མོས་་ལྗུའུ་ལེན། བྱིས་པ་ཚོ་བོས་ཤོག ང་ཚོ་འཆམ་འཆམ་ལ
འགྲོ”ཞེས་བཤད་བཞིན་ཁོའི་དཔུང་བར་དམ་པོར་འཐམས་ཏེ། “ཁྱོད་
སོང་སྟེ་སྒོར་མོ་ཉུང་ཙམ་ཁྱེར་ཤོག འོན་ཀྱང་། ངའི་ཁྱོ་གར་བཤད་མི་
རུང་ཟེར།
ལྗའུ་ལེན་གྱིས་གོམ་པ་སྤོ་མཚམས་བཞག་པ་དང་ཁོང་ཁྲོ་ཆེན་པོ་
ལངས་བྱུང་།“ང་ལ་འབྱོར་བ་མེད་ཀྱང་།ཐ་ཤལ་ཅིག་མིན།རྒྱུ་ནོར་དང་
འབྲེལ་བའི་དོན་ཅི་ཞིག་ཡིན་ཡང་ངས་སྐུ་ཞབས་དྷ་རེ་ནིལ་ལ་གསང་
མི་སྲིད”ཟེར།
དགོངས་དག་ཞུ་ཆེད། མོས་ལྗུའུ་ལེན་དང་བྱིས་པ་ཚོ་ཁྲིད་དེ་
མཁར་གྲོང་གི་དཔེ་ཁང་དུ་སོང་། ཚོང་བདག་དེ་རང་དབང་ཕྱོགས་
ཁག་ཅིག་ཡིན་པ་ཚང་མས་གསལ་བོར་ཤེས་ཡོད། མོས་བྱིས་པ་དག་
ལ་དཔེ་ཆ་རེ་འགའ་ཉོས་པ་དང་། ལྗུའུ་ལེན་ལ་དཔེ་ཆ་དེ་དག་མཁོ་
གལ་ཆེ་བའང་ཤེས་ཡོད། ལའུ་ལེན་གྱིས་དཔེ་ཁང་དེར་དཔེ་ཆ་ག་ཚོད་
ཡོད་པར་ཚོད་དཔག་བྱེད་པར་མགོ་འཁོར་ནས་ལྕམ་ངྷ་རེ་ནིལ་བརྗེད།
ཁོའི་སེམས་སུ་དཔེ་ཁང་འདིའི་དཔེ་ཆ་རེ་འགར་ཇི་ལྟར་ལྟ་ཀློག་བྱེད་
པ་ཁོ་ནར་བསམ་བློ་གཏོང་བཞིན་མཆིས།
ཁོས་སྐུ་ཞབས་དྷ་རཱེ་ནིལ་ལ་དཔེ་ཆ་རེ་འགའ་ཉོ་རུ་འཇུག་པར་
ཐབས་བཀོད་འཐེན་པར་བརྩམས། ཁོས་རང་ཉིད་ལ་དཔེ་ཆ་དེ་དག་
ཐོབ་ཐུབ་པར་མ་ཟད། སྐུ་ཞབས་ངྷ་རེ་ནིལ་ལ་རང་ཉིད་ཀྱང་རང་དབང་
ཕྱོགས་ཁག་ཅིག་གི་གཏམ་བརྗོད་ལ་འཇིགས་ཀྱིན་ཡོད་པ་ཡིད་ཆེས་
སུ་འཇུག་པའི་འཆར་གཞི་ཞིག་དྲན་བྱུང་། རྒྱལ་ཁ་ཕྲན་བུ་དེ་རྒྱལ་ཁ་
གཞན་དང་འདྲ་བར་བདེ་བླག་ངང་ཐོབ་པ་རེད།
ཁོ་ཕྱུག་པོ་དེ་དག་ལ་སྡང་སེམས་ཅི་འདྲ་ཆེ་ཨང་།བདུད་རྒན་དང་
གླེན་པ་དེ་དག ནམ་རྒྱུན་ཁོ་ཚོ་དང་གཅིག་མཐུན་གྱི་ལྟ་ཚུལ་འབྱུང་
མི་སྲིད་ལ། ཁོས་དུས་སྐབས་མང་བོར་ཁོ་ཚོའི་ཆབ་སྲིད་དད་མོས་ཧ་
གོ་བར་མི་འདུག
ལྕམ་ངྷ་རེ་ནིལ་གྱི་སེམས་སུ་སྔར་ལས་ལྷག་པར་ཉྫུའུ་ལེན་བརྗེད་
མེད་དུ་དྲན་བཞིན་འདུག། །།

ལེའུ་དྲུག་པ།

ལྕམ་དྷ་རེ་ནིལ་གྱིས་གཡོག་མོ་ཨེ་ལེ་སའི་སྐོར་དྲན་པའི་མོད་ལ་
རང་གི་བདེ་སྐྱིད་ཉུང་དུ་ཕྱིན། བུ་མོ་དེས་རྒྱུ་ནོར་ཉུང་ཙམ་རྒྱུན་འཛིན་
བྱས་པར་མ་ཟད་ཆོས་དཔོན་ཤ་ལན་ལ་འགྱོད་བཤགས་བྱས་ནས་མོ་
ལྗུའུ་ལེན་གྱི་ཆུང་མ་བྱེད་འདོད་པར་བཤད། ཆོས་དཔོན་གྱིས་རང་
ཉིད་ཀྱི་གྲོགས་པོ་ལྗུའུ་ལེན་གྱི་ཆེད་དུ་དགའ་བ་འབུམ་གྱིས་མྱོས་པ་
དང་། ལྗུའུ་ལེན་གྱིས་དང་ལེན་མ་བྱས་པ་དེས་ཁོ་རང་ཧ་ལས་སུ་བཅུག
ཆོས་དཔོན་གྱིས“ཁྱོད་ཀྱིས་རང་ཉིད་ཀྱིས་ཅི་ཞིག་ལ་རེ་སྨོན་
བྱེད་པར་བསམ་བློ་ཞིབ་ཏུ་གཏང་དགོས། ངས་བལྟས་ན་ཁྱོད་ཧམ་
སེམས་ཆེ་བར་འདུག སྤྱིར་བཏང་གི་མི་ཞིག་ལ་མཚོན་ན། རྒྱུ་འབྱོར་
བརྩོན་ལེན་བྱེད་པ་འཇིགས་སུ་རུང་བ་ཞིག་མིན་ཡང་། ལྷ་ཆོས་བྱེད་
མཁན་ཞིག་ལ་མཚོན་ན་དེ་ནི་དམྱལ་བར་འཐེན་པའི་ལམ་ཞིག་ཡིན་
ངེས་ཟེར།
དེ་ནི་ལྗུའུ་ལེན་སྐྱེས་པའི་ཚུན་ལ། ཐོག་དང་བོར་མི་གཞན་པས་
ཁོར་སེམས་ཁུར་བྱེད་པ་ཤེས་པ་ཡིན་ཡང་། ཁོ་རང་ཉིད་ཀྱི་སྟེང་ལ་
འཚིག་པ་ཟ་བཞིན་ཡོད། ཁོའི་བསམ་པར“ཆོས་དཔོན་ཤ་ལན་གྱིས་
བལྟས་ན་རང་ཉིད་ཆོས་དཔོན་བཟང་བོ་ཞིག་ཏུ་འགྱུར་མི་སྲིད་པར་
འདོད་པ་དང་། མི་འདིའི་རིགས་ལ་ཐད་ཀར་དུ་སེམས་བསྟན་ན་རང་
ཉིད་ཕམ་ངེས་རེད་་སྙམ།
ལྕམ་དྷ་རཱེ་ནིལ་གྱིས་ཨེ་ལེ་ས་ལ་རྒྱུ་ནོར་གསར་དུ་ཐོབ་པ་ལས་
མོའི་དགའ་སྣང་སྔར་ལས་ཇེ་ཆེར་སོང་མེད་པ་ཚོར་ནས་མོར་ཅི་ཡིན་
རྒྱུ་མཚན་དྲིས། མཇུག་མཐར་ཨེ་ལེ་ས་ཡིས་མོ་དང་ལྗུའུ་ལེན་གྱི་
གཉེན་དོན་བཤད་བྱུང་། དེར་མཐུད་ནས་ཉིན་འགའི་རིང་། ལྕམ་དྷ་
རཱེ་ནིལ་སེམས་སྡུག་གིས་མནར་ཞིང་། མོས་རྟག་ཏུ་ལྗུའུ་ལེན་དང་ཨེ་
ལེ་ས་གཉིས་ཀྱིས་བདེ་སྐྱིད་ཀྱི་འཚོ་བ་གསར་བའི་སྐོར་ནས་བསམ་
གཞིག་བྱས།བཞིན་པའི་རྣམ་མོའི་ཐ་ན་ཨེ་ལེ་ས་ལ་ཕྲག་དོག་སྐྱེ་མགོ་
བརྩམས།
མོས་ཅུང་མ་འགོར་བར་ཨེ་ལེ་ས་སྔར་ལས་ཁོང་ཁྲོ་ཚ་བོར་གྱུར་
བ་མཐོང་། ཨེ་ལེ་ས་ཡིས་སེམས་ཁྲལ་ཆེ་ཚུལ་ལྷུག་པོར་བརྗོད། ལྕམ་
དྷ་རཱེ་ནིལ་ལ་སྨྲ་བརྗོད་ལས་འདས་པའི་བདེ་སྣང་ཞིག་བྱུང་མོད། འོན་
ཀྱང་། མོ་དངོས་སུ་སོང་ནས་ལྗའུ་ལེན་ལ་རང་ཉིད་ཀྱི་བསམ་ཚུལ
བཤད་འདོད།
ཉིན་གཉིས་པར། མོས་དུས་ཚོད་གཅིག་བེད་སྤྱད་དེ་ལྗུའུ་ལེན་ལ་
ཁ་ཏ་བྱས་ཀྱང་ལྗུའུ་ལེན་གྱིས་ཡང་བསྐྱར་དང་ལེན་མ་བྱས་སྟབས་
ལྕམ་དྷ་རེ་ནིལ་སེམས་པ་སྤྲོ་བས་བརྟས་སོང་། མོར་རང་ཉིད་ལ་ཡང་
བསྐྱར་གློ་བུར་དུ་སྙུང་གཞི་ཕོག་པའི་ཚོར་བ་བྱུང་། ཚོར་བ་དེ་ལས་
སངས་རྗེས་མོས་རང་ཉིད་ཀྱི་ཁང་བའི་ནང་ནས་ཁེར་ལབ་ཀྱི་ཚུལ་
དུ་"ང་རང་ལྗུའུ་ལེན་ལ་དགའ་བ་ཡིན་ནམ་"ཞེས་བཤད།
དཔྱིད་ཀ་སླེབས་བྱུང་བས་ཁྱིམ་མི་ཚང་མ་གྲོང་མཐའི་ཡུལ་
ལྗོངས་ལ་ལྟ་སྐོར་དུ་ཆས། ལྕམ་ངྷ་རཱེ་ནིལ་ལ་མཚོན་ན་བདེ་སྐྱིད་ཀྱི་
ཚོར་བ་ཆེས་ཆེར་འཕེལ་བ་དང་། མོས་ཉིན་རེར་ལྭ་བ་ཐེངས་གསུམ་
རེར་བརྗེ་སྤོར་བྱེད་འགོ་བརྩམས། འབྲེལ་མེད་དོན་གཞན་ཏག་ཏག་
ཡིན་ཡང་མོས་ཉིན་རྒྱུན་ལྗུའུ་ལེན་དང་གླེང་མོལ་བྱེད་པ་རེད། ཅུང་མ་
འགོར་བར་མོས་མ་སྤུན་ནུ་མོ་ལྕམ་ཌྷི་ཝེལ་རང་ཁྱིམ་དུ་ཁྲིད་འོང་།
ལྗུའུ་ལེན་ལའང་སྤྲོ་སྐྱིད་ཀྱི་ཚོར་བ་བྱུང་། ཁོ་རང་མི་ཚོགས་དང་
རིང་དུ་གྱེས་ཡོད། སྐུ་ཞབས་དྷ་རཱེ་ནིལ་ཁྱིམ་དུ་མེད་པའི་སྐབས་སུ་
ཁོས་བློ་སྤོབས་ཆེན་པོས་དཔེ་ཆ་བཏོན་ཆོག ན་ཕོའོ་ལཱེན་གྱིས་དཔེ་
ཆའི་ནང་དུ་བུད་མེད་གླེང་བ་རེད། ད་ལྟ་ལྗུའུ་ལེན་གྱི་སེམས་སུ་འདོད་
འདུན་ག་གེ་མོ་ཞིག་མཆིས་པ་དང་། ཁོའི་ལོ་ཚོད་ཅན་གྱི་ན་གཞོན་
དག་ལ་འདོད་འདུན་དེ་འདྲ་སྔར་ནས་བྱུང་ཡོད།
ཉིན་ཞིག་གི་དགོང་མོར། ལྗུའུ་ལེན་དང་གཞོན་ནུ་མ་གཉིས་ཀྱིས་
མེ་ཏོག་ལྡུམ་རའི་ནང་གླེང་མོལ་བྱེད་སྐབས། ཁོས་མ་བསམ་ས་ནས་
ལྕམ་ངྷ་རཱེ་ནིལ་གྱི་ལག་པར་རེག་པས། མོས་ལག་པ་ཕྱིར་བསྐུམས་
སོང་། ལྗུའུ་ལེན་གྱི་བསམ་པར་ཡང་བསྐྱར་མོའི་ལག་པར་རེག་ནས
འཇུ་བ་ནི་རང་གི་འགན་འཁྲི་ཡིན་པར་བསམས། འགན་འཁྲི་འདིས་
ཁོའི་སེམས་ཁོང་གི་སྤྲོ་སྐྱིད་རྗེས་མེད་ཤུལ་མེད་དུ་བཏང་སོང༌།། །།

ལེའུ་བདུན་པ།

ཕྱིའི་ཉིན་པར་ཁོས་ལྕམ་དྷ་རཱེ་ནིལ་མཐོང་དུས། ཁོས་དགྲ་བོ་དང་
འཐབ་པའི་མིག་མདངས་ཀྱིས་མོ་རང་ལ་བལྟས། ཁ་ཁ་སོ་སོར་སྣང་
བའི་ཉམས་སྣང་དེས་ལྕམ་ངྷ་རཱེ་ནིལ་སྟབ་སྟབ་པོར་འགྱུར་དུ་བཅུག
དེའི་རྗེས་སུ་ཡང་བསྐྱར་ཁོ་མོ་མཐོང་དུས།ཁོས་གཟི་བརྗིད་དུ་བསམས་
ནས་དགོང་མོར་མོའི་ལག་པར་འཇུ་རྒྱུའི་སེམས་ཐག་བཅད།
དགོང་མོ་དེར་སྨག་ཧ་ཅང་ནག་པས་ཁོས་ལས་དོན་དེ་འགྲུབ་རྒྱུ་
ལས་སླ་མོ་བྱུང་། ཁོ་ཚོ་མེ་ཏོག་ལྡུམ་རའི་ནང་དུ་སྡོད་སྐབས་ཁོ་རང་
དངངས་ཤིང་འཚབ་པ་དང་། སྐར་མ་རེ་ཡང་དུས་ཚོད་རེ་ལྟར་རིང་
བའི་སྣང་བ་བྱུང་། ཆུ་ཚོད་བཅུ་བའི་ཅོང་བརྡ་གྲགས་རག་བར་དེ་ལྟར་
བསྡད། མཇུག་མཐར་མོའི་ལག་པར་འཇུས་པ་དང་། མོས་མྱུར་མོར་
ལག་པ་ཕྱིར་བསྐུམས། ཁོ་རང་ཉིད་ཀྱང་ཧ་ལས་པ་ཞིག་ལ་ཁོ་ཡང་
བསྐྱར་མོའི་ལག་པར་འཇུས་བྱུང་། མོས་ཡང་བསྐྱར་ལག་པ་ཕྱིར་སྐུམ་
རྩིས་བྱས་ཀྱང་ཁོས་དམ་པོར་བཟུང་ནས་མ་བཏང་། དེ་བས་མོའི་ལག་
པ་ཁོའི་ལག་པའི་ནང་དུ་བཞག་ནས་སྡོད་དགོས་བྱུང་།
ཁོའི་སེམས་སུ་སྤྲོ་བས་ཁེངས་ཡོད། དེ་ནི་བརྩེ་དུང་གི་མཚོ་མོར་
དཔྱངས་པས་མ་ཡིན་པར་རང་སེམས་ཀྱི་འཇིགས་དངངས་ལས་རྣམ་
པར་རྒྱལ་ཆེད་ཡིན། ཁོའི་སྐད་གདངས་གསལ་ཞིང་ལྷིང་འཇགས་ཡིན།
ལྕམ་དྷ་རཱེ་ནིལ་གྱི་སྐད་གདངས་ལས་ཐལ་དྲགས་པའི་བརྩེ་བ་ཕྱིར་
མངོན་སྟབས། མོའི་གྲོགས་མོ་ལྕམ་ཌྷི་ཝེལ་གྱིས་མོར་སྙུང་གཞི་ཕོག
པར་རློམ་པ་རེད། དེ་བས་ལྕམ་ཌྷི་ཝེལ་གྱིས་ཁོ་ཚོ་ཕྱིར་ཁང་བའི་ནང་
འགྲོ་དགོས་པར་བཤད། ལྗུའུ་ལེན་གྱིས་ཉེན་ཁ་ཡོད་པ་ཚོར་ཏེ། ཁོའི་
བསམ་པར“གལ་ཏེ་མོ་ད་ལྟ་ཁང་བའི་ནང་དུ་སོང་ན། ང་ཡང་བསྐྱར་
འཇིགས་ཡེར་སྟོང་སང་གི་གནས་སུ་ལུས་སྲིད་པ་དང་། ངས་ལག་པ་
འདིར་འཇུས་པའི་ཡུན་ཧ་ཅང་ཐུང་བས་ད་དུང་རྒྱལ་ཁ་བླངས་མེད་
པར་"སྙམ།
ལྕམ་ཌྷི་ཝེལ་གྱིས་ཡང་བསྐྱར་ཁང་བའི་ནང་དུ་འགྲོ་བའི་རེ་བ་
བཏོན། ལྗུའུ་ལེན་གྱིས་རང་གིས་དམ་དུ་འཇུས་པའི་ལྕམ་དྷ་རཱེ་ནིལ་གྱི་
ལག་པ་ཅུང་ཙམ་བཙིར། ལྕམ་དྷ་རཱེ་ནིལ་ཡར་ལངས་ནས་ཡང་བསྐྱར་
ཕྱིར་བསྡད། མོས་་ང་ངོ་མས་ཅུང་ཙམ་མི་བདེ་བར་འདུག འོན་ཀྱང་
དྭངས་གཙང་གི་མཁའ་དབུགས་འདིས་ང་ལ་ཕན་ཐོགས་འདུག་་ཟེར་
སྐད་ཆ་དེས་ལྗའུ་ལེན་གྱི་སེམས་ཁུར་གྱི་མགོ་བོ་མནན་ཞིང་སེམས་
ཁམས་ལྷིང་འཇགས་སུ་འགྱུར་བར་བྱས།
ཕྱི་ཉིན་གཉིད་ལས་སད་སྐབས། ཁོས་ལྕམ་དྷ་རཱེ་ནིལ་ཅུང་ཙམ་
ཡང་མ་དྲན།ཁོས་བསམ་པ་ནི་རང་ཉིད་ཀྱིས་དཔའ་མཛངས་ལྡན་པའི་
འགན་འཁྲི་ལག་བསྟར་བྱས་པ་དེ་ཁོ་ན་རེད། ཁོས་ཞོགས་པར་རང་གི
སེམས་ཁོང་གི་དཔའ་བོ་ན་ཕོའོ་ལཱེན་གྱི་མཛད་འཕྲིན་བྱས་རྗེས་ཀྱི་དཔེ་
དེབ་བཀླག་རྒྱུའི་སེམས་ཐག་བཅད་པ་དང་། བྱིས་པ་ཚོར་ཡང་བལྟ་རུ་
སོང་མེད།
ལྗུའུ་ལེན་ཁང་ཞོལ་དུ་ཡོང་དུས། མིག་ལམ་དུ་མངོན་པ་ནི་ལྕམ་
དྷ་རཱེ་ནིལ་གྱི་བརྩེ་བས་ཁེངས་པའི་མིག་ཟུང་མ་ཡིན་པར། སྐུ་ཞབས་
དྷ་རཱེ་ནིལ་གྱི་ཁོང་ཁྲོའི་ངོ་གདོང་རེད། སྐུ་ཞབས་དྷ་རཱེ་ནིལ་གྱིས་ཡུད་
ཙམ་ལ་འུར་བརྒྱབ་སྟེ་གཤེ་གཤེ་བཏང༌། ཁོས་དེ་མ་ཐག་ལྗུའུ་ལེན་
སྒོར་མ་བདའ་བའི་རྒྱུ་མཚན་ནི་སྐུ་ཞབས་ཝ་ལེན་ནོ་ཌྷི་ཡིས་དེ་མ་
ཐག་ཏུ་ལྗུའུ་ལེན་གླས་འགྲོ་བར་སྐྲག་པ་རེད། ལྗུའུ་ལེན་ཁོང་ཁྲོ་རབ་
ཏུ་འབར་ཏེ་སེམས་པ་གནོན་ཐབས་བྲལ་བའི་གནས་སྟངས་འོག་ཡོད་
པས། ལྕམ་ཌྷི་ཝེལ་དྷ་རཱེ་ནིལ་གྱིས་ཀྱང་ཁོའི་སེམས་ཞི་ལྷོད་དུ་གཏོང་
བའི་ཁ་ཏ་སློབ་གསོ་གཏོང་རྩིས་བྱས་པར། ཁོས་ཡ་ང་བའི་རྣམ་འགྱུར་
གྱིས་ཡ་ལན་སྤྲད། འདི་ནི་མཐོ་རིམ་གྲལ་རིམ་ལ་འཁོན་ལན་སློག་
འདོད་པའི་རྣམ་འགྱུར་ཞིག་རེད། དུས་སྐབས་དེས་རཱོ་བྷི་ཟི་ཕེ་འིར་དང་
ལྗ་ཁ་བྷེན་རིང་ལུགས་པ་ལྟ་བུའི་མི་དག་ལ་ཧྥ་རན་སིའི་གསར་བརྗེ་
ཆེན་མོར་མགོ་ཁྲིད་པར་བློ་སྤོབས་སྤེལ་བ་རེད། ཁོང་ཚོ་ཕྱི་རོལ་དུ་
འཆམ་འཆམ་དུ་འགྲོ་སྐབས་ལྕམ་དྷ་རཱེ་ནིལ་དང་ལྕམ་ཌྷི་ཝེལ་གཉིས་
ཀྱིས་ཁོའི་སེམས་ཁམས་ཇེ་བཟང་དུ་གཏོང་རྩིས་བྱས། ལྕམ་དྷ་རཱེ་ནིལ་
གྱིས་"ངའི་ཁྱོ་ག་འཆམ་འཆམ་ལ་འགྲོ་མི་སྲིད། ཁོས་གཡོག་པོ་ཚོ་དང་
མཉམ་དུ་མལ་སར་རྩྭ་སྐམ་འཇོག་དགོས་"ཟེར།
ལྗུའུ་ལེན་གྱི་ངོ་མདངས་གྱུར་ཞིང་ལྕམ་ངྷ་རཱེ་ནིལ་ལོགས་ཤིག་ཏུ་
ཁྲིད་དེ། “ཁྱོད་ཀྱིས་ང་ལ་རོགས་ཤིག་བྱེད་རོགས། ངས་མལ་ཁྲིའི་འོག་
ཏུ་རི་མོ་ཞིག་སྦས་ཡོད།ཁྱོད་མ་གཏོགས་ངའི་མལ་ཁྲིའི་འོག་ནས་སྒམ་
ཆུང་དེ་ཁྱེར་ཡོང་མཁན་མེད། ངས་ཁྱོད་ལ་ཞུ་བ་བྱེད། ཁྱོད་ཀྱིས་རི་མོ་
དེར་མ་བལྟ"ཟེར།
མོ་མྱུར་མོར་ཁོའི་ཁང་བའི་ནང་དུ་སོང་བ་དང་། མོའི་ཁྱོ་ག་
ལོགས་ཀྱི་ཁང་བའི་ནང་ཡོད། མོས་མྱུར་བ་མྱུར་དུ་ཁོའི་མལ་ཁྲིའི་
འོག་སྔོག་བཤེར་བྱས་ཏེ་སྒམ་ཆུང་དེ་རྙེད་བྱུང་། མོའི་སེམས་པ་སྡུག་
སྣང་གིས་ཁེངས་སོང་། རྒྱུ་མཚན་ནི་མོས་སྒམ་ཆུང་དེའི་ནང་དུ་བུད་
མེད་གཞན་ཞིག་གི་རི་མོ་ཡོད་པར་མཐའ་གཅིག་ཏུ་ཡིད་ཆེས་པས་
རེད། མོའི་སེམས་སུ་"ལྗའུ་ལེན་མི་གཞན་པར་དགའ་སོང་། འདི་ནི
བུད་མེད་དེའི་རི་མོ་རེད་"སྙམ། མོ་ཕྱིར་ཐོན། ལྗུའུ་ལེན་གྱིས་སྒམ་ཆུང་དེ་
བཟུང་ནས་ཅི་ཡང་མ་སྨྲས་པར་རང་ཉིད་ཀྱི་ཁང་བའི་ནང་དུ་བརྒྱུགས་
ཏེ་སྒམ་ཆུང་དེ་མེར་བསྲེགས། ལྕམ་དྷ་རཱེ་ནིལ་གྱི་ཚོད་དཔག་དེ་ནོར་
ནས་འདུག
ཁོའི་བསམ་པར“ན་ཕོའོ་ལཱེན་གྱི་རི་མོ་འདི། གལ་ཏེ་མི་གཞན་
གྱིས་རྙེད་ན།ངའི་མཚན་སྙན་ཚར་སོང་བ་དང་།ངའི་ཡོད་ཚད་ཀྱི་ཡོད་
ཚད་ཚར་སོང་བ་རེད་"སྙམ།
ཁོ་ཕྱིར་ཡོང་རྗེས། སྔ་ན་མེད་པའི་རྣམ་དག་གི་རྣམ་འགྱུར་ཞིག་
མངོན་བཞིན་ལྕམ་དྷ་རཱེ་ནིལ་གྱི་ལག་པར་འོ་བྱས་ཀྱང་། མོས་ཕྲག་
དོག་དང་ཁོང་ཁྲོའི་དབང་གིས་ཁོ་ཕར་སྐྲད། སྐབས་ཐོག་དེར་ལྗུའུ་ལེན་
གྱིས་མཐོང་བ་ནི་མིང་དོན་མཚུངས་པའི་སྐུ་དྲག་གི་ལྕམ་ཞིག་ལས་མ་
འདས།། །།

ལེའུ་བརྒྱད་པ།

ཉིན་དེར། ལྗུའུ་ལེན་གྱི་ཁོང་ཁྲོའི་མེ་ལྕེས་སྐུ་ཞབས་དྷ་རཱེ་ནིལ་
བསྲེག་ལ་བྱེད། ཁོས་སྐུ་ཞབས་ངྷ་རཱེ་ནིལ་ལ“སློབ་མ་ཚོས་སྦྱངས་པ་
དེ་འདྲ་བཟང་ཡང་། སྐུ་ཞབས་དྷ་རཱེ་ནིལ་གྱིས་ཁོ་ལ་དེ་འདྲའི་ཚིག་
སྡིག་མོ་བཤད་དོན་ཅི་ཡིན།" དེ་ནས་ཁོས་ད་དུང་"སྐུ་ཞབས་ལགས།
ཁྱོད་ཚང་དང་ཁ་བྲལ་རྗེས་ང་གང་དུ་འགྲོ་དགོས་པ་ངས་གསལ་བོའི་
ཤེས།"ཟེར།
སྐུ་ཞབས་དྷ་རཱེ་ནིལ་གྱིས་ཁོའི་ནང་དོན་ཧ་གོ་འདུག སྐུ་ཞབས་ཝ་
ལེན་ནོ་བྷི་ཡིས་སྔོན་ཆད་ལྗའུ་ལེན་གདན་ཞུ་བྱས་མྱོང་བ་རེད། "དེས་
ན་ངས་ཁྱོད་ལ་སྒོར་མོ་སྔར་ལས་མང་བོ་སྟེར”ཟེར།
ལྗུའུ་ལེན་གྱི་ཁོང་ཁྲོ་འཇའ་བཞིན་ཤུལ་མེད་དུ་ཡལ། ཁོའི་བསམ་
པར“མི་འདི་ནི་བརྩེ་བ་མེད་པའི་སྲོག་ཆགས་ཤིག་དང་འདྲ་ལ། དེ་ནི་
ཁོའི་ཀླད་པ་ཆུང་ཆུང་དེས་དྲན་ནུས་པའི་ཆེས་བཟང་བའི་དགོངས་
དག་ཅིག་ཡིན་"སྙམ།
དེའི་རྗེས་སུ་ཁོས་སྐུ་ཞབས་དྷ་རཱེ་ནིལ་ཁོ་ལ་ཉིན་གཅིག་གི་གནང་
བ་སྟེར་བའི་རེ་བ་བཏོན་པ་དང་། དེ་ནི་ཁོ་ཆོས་དཔོན་ཤ་ལན་ལ་སྐོར་
རྒྱག་ཏུ་འགྲོ་འདོད་པས་རེད།ཝེ་རེ་སི་རུ་འགྲོ་བའི་ལམ་བར་ནས། ལྗུའུ་
ལེན་ནགས་ཚལ་ཆུང་བ་ཞིག་ཏུ་བསྡད་དེ་ཉིན་དེར་བྱུང་བའི་དོན་དག་
ལ་ཕྱིར་དྲན་བྱས། ཁོ་ཉེན་ཁ་ལས་བརྒལ་ནས་ཕོགས་དངུལ་སྔར་ལས་
མང་བ་ཐོབ་འདུག
ཉིན་གཅིག་ལ་རྒྱལ་ཁ་གཉིས་བླངས་སོང་ཨང་།
ཁོས་ནགས་ཚལ་ནས་གླག་རྒོད་ཅིག་མཐོང་ཏེ། རེ་ཞིག་བྱ་དེ་
མཁའ་དབྱིངས་སུ་ལྡིང་སྐོར་རྒྱག་བཞིན་པར་ཅེར་ནས་བསྡད། དེ་ནི་
མཐུ་རྩལ་ཆེ་བའི་དཔའ་བོ་ཁེར་རྐྱང་ཞིག་རེད། ཁོ་རང་ན་ཕོའོ་ལཱེན་
དང་འདྲ་བའི་གླག་རྒོད་དེ་ལྟ་བུར་གྱུར་ན་འདོད།
ལྗུའུ་ལེན་གྱིས་རང་ཉིད་ཀྱི་རེ་འདུན་མངོན་འགྱུར་བྱ་ཐུབ་བམ།། །།

ལེའུ་དགུ་བ།

དགོང་མོར་ལྗུའུ་ལེན་ཕྱིར་ཡོང་། མེ་ཏོག་ལྡུམ་རའི་ནང་སྨག་
ནག་པས། ཁོས་ལྕམ་དྷ་རཱེ་ནིལ་གྱི་ལག་པར་འཇུ་རྩིས་བྱས་པར་མོས་
དང་ལེན་མ་བྱས། ཏག་ཏག་སྐབས་དེར་སྐུ་ཞབས་ངྷ་རཱེ་ནིལ་ཕྱིར་ཐོན་
སོང་། གྲོང་གཙོས་སྐབས་དེར་ཆབ་སྲིད་གླེང་བཞིན་འདུག ལྗུའུ་ལེན་
གྱིས་སྐུ་ཞབས་དྷ་རཱེ་ནིལ་འགྲམ་དུ་བསྡད་ཡོད་པའི་སྐབས་སུ་ལྕམ་ངྷ་
རཱེ་ནིལ་གྱི་ལག་པར་འཇུ་རྒྱུ་ཐག་བཅད། མོས་ཅི་མི་སྙམ་པར་བསྡད་
པས། ལྗུའུ་ལེན་གྱིས་མོའི་ལག་པ་ཧྲིལ་བོར་འོ་བྱས།
ལྕམ་ངྷ་རཱེ་ནིལ་ཐང་ཆད་པའི་ཚོར་སྣང་ཞིག་བྱུང་། མོའི་བསམ་
པར་གནམ་རྒན་མ། ང་བརྩེ་དུང་གི་ནང་ལྷུང་བ་ཡིན་ནམ། ངའི་
གཉེན་སྒྲིག་བྱས་ཡོད་ཀྱང་བརྩེ་དུང་གི་མཚོ་མོར་དཔྱངས་སོང་། ཡིན་
ཡང་། རང་གི་ཁྱོ་གར་དེ་འདྲའི་ཚོར་བ་ཞིག་གཏན་ནས་སྐྱེས་མ་མྱོང་།
སྐབས་ཤིག་ལ་ལྗུའུ་ལེན་གྱིས་རང་གི་ཧམ་སེམས་བརྗེད་དེ། ལྕམ་
དྷ་རཱེ་ནིལ་གྱི་མཛེས་པ་ཁོ་ན་དྲན་གྱིན་འདུག ཡིན་ཡང་། ཁོའི་སེམས་
སུ་བརྩེ་དུང་གི་ཚོར་བ་མྱོང་ཐུབ་མེད་པར། ན་ཕོའོ་ལཱེན་གྱི་རྒྱལ་ཁ་
བསམ་ཚེ་ཁོའི་སེམས་སུ“ངས་རྒྱལ་ཁ་ཐེངས་ཤིག་བླངས་སོང་སྙམ་
པའི་ཚོར་བ་ཞིག་འདུག ཁོའི་སེམས་སུ་"ངས་ངེས་པར་མི་འདིའི་ང་
རྒྱལ་དང་ལ་རྒྱ་གཅོག་དགོས། ཉིན་གསུམ་ལ་གནང་བ་ཞུས་ནས་ངའི་
གྲོགས་པོ་ཧྥུའུ་ཁེའེ་ལ་ལྟ་རུ་འགྲོ་དགོས་"སྙམ།
ཉིན་དེའི་དགོང་མོར། ལྕམ་ངྷ་རཱེ་ནིལ་གཉིད་མ་ཁུག། མོར་སླར་
གསོན་གྱི་སྐལ་བ་ཐོབ་པ་ལྟ་བུའི་ཚོར་བ་བྱུང་ལ། དེར་མཐུད་ནས་
མོའི་སེམས་སུ་རང་གི་ཁྱོ་ག་མ་ཡིན་པའི་མི་གཞན་ཞིག་ལ་དགའ་
བ་དེ་ཉེས་པ་ཞིག་ཡིན་པར་བསམས། མོའི་དྭངས་གཙང་གི་བརྩེ་དུང་
དེའི་ངོ་བོ་ད་ལྟ་སྐྱུག་བྲོ་བ་ཞིག་ཏུ་གྱུར་འདུག་ལ། མོ་ལ་རང་ཉིད་ཉེས་
ཅན་ཞིག་ཡིན་པས་ཚོར་བ་དྲག་པོ་ཞིག་སྐྱེས། མོའི་སེམས་ཁྲལ་གྱིས་
རང་ལ་བདེ་ཐང་མེད་པར་བཟོས་སོང་བས། རྗེས་ཕྱོགས་ལྗུའུ་ལེན་དང་
འཕྲད་ན་ཁ་ཡ་མི་བྱེད་པའི་སེམས་ཐག་བཅད།
ལྗུའུ་ལེན་ཉིན་གཉིས་པའི་ཞོགས་པར་ལྗུའུ་ལེན་ཕྱིར་འགྲོ་སྐབས།
ལྕམ་དྷ་རཱེ་ནིལ་གྱིས་ཁོར་སྐྱེལ་མ་བྱས། མོའི་སྣང་མེད་ཀྱི་སྤྱོད་ཚུལ་
དེས་ཁོ་རང་ཧ་ལས་སུ་བཅུག ཁོའི་བསམ་པར་མོས་རང་ཉིད་སྤྱི་
ཚོགས་ཀྱི་གོ་གནས་དམའ་མོ་ཡིན་པ་དེ་མི་བརྗེད་པའི་དྲན་སྐུལ་བྱེད་
ཀྱིན་འདུག་སྙམ་པ་དང་། དེས་ཁོའི་རང་རློམ་གྱི་སེམས་ཁམས་ལ་ཕོག་
ཐུག་བཟོས།
ལྗུའུ་ལེན་གྱི་གདོང་ལས་མངོན་པའི་སྐྱོ་སྡུག་དང་ཁོང་ཁྲོའི་ཉམས་
དེས་ལྕམ་དྷ་རེ་ནིལ་ལ་ངུ་འདོད་ཅིག་སྐྱེ་རུ་བཅུག་པས།མོ་མྱུར་དུ་ཉལ་
སར་སོང་།
ལྕམ་དྷ་རཱེ་ནིལ་མལ་ཁྲིའི་སྟེང་དུ་ངུ་བཞིན་པའི་སྐབས་སུ། ལྗུའུ་
ལེན་གྱིས་གྲོང་མཐའི་ཡུལ་ལྗོངས་ཀྱི་མཛེས་སྡུག་ལ་རོལ་མྱོང་བྱེད་
བཞིན་འདུག མི་གཅིག་ཀྱང་མེད་པས། ལྗུའུ་ལེན་ལ་རང་དབང་ཆེས་
ཆེར་ལྡན་པའི་ཚོར་བ་བྱུང་། ཅུང་ཙམ་འགོར་རྗེས། ཁོ་ཁོའི་ཤིང་ཆས་ཀྱི་
ཚོང་གཉེར་བའི་གྲོགས་པོ་ཧྥུའུ་ཁེའེ་གཅིག་པུ་སྡོད་སའི་གྲོག་རོང་དེར་
འབྱོར། ཁོའི་གྲོགས་པོ་ཧྥུའུ་ཁེའེ་ཡི་མདུན་ནས་ཀྱང་རང་ཉིད་ཀྱི་བརྩེ་
དུང་རྣལ་མ་དེ་སྦ་གསང་བྱ་དགོས།
ལྗུའུ་ལེན་གྱིས་ཧྥུའུ་ཁེའེ་ལ་བྱུང་བའི་དོན་དག་རེ་འགའ་བཤད་
པ་དང་། ཧྥུའུ་ཁེའེ་ཡིས“ཁྱོད་གནས་འདིར་བསྡད་དེ་ངའི་མཉམ་ལས་
གྲོགས་པོ་བྱེད་ཆོག ངེད་གཉིས་ཀྱིས་ཤིང་ཆ་བཙོངས་ན་རྒྱུ་ནོར་མང་
བོ་གསོག་ཐུབ་"ཟེར།
གྲོས་གཞི་དེས་ལྗུའུ་ལེན་ལ་སྤྲོ་བ་བསྐྱེད་ཐབས་བྲལ། ཁོས་སྔོན
ལ་རྒྱུ་ནོར་བཙལ་རྗེས་ཆོས་དཔོན་བྱེད་པའམ་ཡང་ན་དམག་ལ་
ཞུགས་ཆོག གལ་ཏེ་དཀའ་ལས་དང་འཕྲད་ན་རྒྱུ་ནོར་གྱིས་རོགས་
འདེགས་བྱ་ཐུབ་ངེས་ཀྱང་། ཁོའི་སེམས་སུ་“གལ་ཏེ་ངས་གནས་
འདིར་བྱ་བ་ལས་ན། རང་གི་ལོ་བདུན་བརྒྱད་ཀྱི་ལང་ཚོ་ཟད་འགྲོ་
བ“དང་། ན་ཕོའོ་ལཱེན་གྱིས་ལོ་ཉེར་བརྒྱད་སྐབས་སུ་དོན་ཆེན་མང་བོ་
བསྒྲུབས་མྱོང་། ཁོས་འདི་ལྟར་འགོར་འགྱངས་བྱས་ན་རང་གིས་དོན་
ཆེན་བསྒྲུབ་ཐུབ་བམ་སྙམ།
ལྗུའུ་ལེན་གྱིས་ཧྥུའུ་ཁེའེ་ཡི་གྲོས་གཞི་དང་ལེན་མ་བྱས་པས་ཧྥུའུ་
ཁེའེ་མགོ་འཐོམ་པར་གྱུར། “ངས་ཁྱོད་རང་ངའི་མཉམ་ལས་གྲོགས་
པོ་བྱེད་དུ་བཅུག་ན། ཁྱོད་ཅིའི་ཕྱིར་ཕྱིར་འགྲོ་དགོས་པ་ཡིན་ནམ། སྐུ་
ཞབས་དྷ་རེ་ནིལ་ཁྱོད་ལ་ཞེན་པ་ལོག་ཡོད”ཟེར། ལྗུའུ་ལེན་གྱིས་སྔར་
བཞིན་དང་ལེན་མ་བྱས།
ལྗུའུ་ལེན་ཧྥུའུ་ཁེའེ་ཚང་དང་བྲལ་རྗེས་རི་ལུང་བརྒྱུད་དེ་འགྲུལ་
བཞུད་བྱས་ཀྱང་། ད་ལྟའི་ཁོའི་སེམས་ཁམས་ནི་ལྷིང་འཇགས་དང་
བྲལ། ཧྥུའུ་ཁེའེ་ཡི་བསམ་འཆར་དེས་ཁོ་རང་ལ་སེམས་འཁྲུག་ཏུ་
བཅུགད་ནི་ཁོས་ངེས་པར་རང་གི་བདེ་སྐྱིད་ཀྱི་འཚོ་བ་དང་དཔའ་བོའི་
དམིགས་འདུན་གཉིས་ཀྱི་བར་ནས་གདམ་གསེས་ཤིག་བྱ་དགོས། རྙོག་
འཛིང་དེ་དག་གིས་ལྗའུ་ལེན་ལ་རང་ཉིད་མི་སྣ་རླབས་ཆེན་ཞིག་ཏུ
འགྱུར་བའི་ནུས་པ་ཡོད་མེད་ལ་ཐེ་ཚོམ་སྐྱེ་རུ་བཅུག། །།

ལེའུ་བཅུ་བ།

ལྗུའུ་ལེན་གྱིས་ཉིན་གསུམ་གྱི་རིང་ལྕམ་དྷ་རཱེ་ནིལ་དྲན་པའི་ཡུལ་
ལས་དོར་ཞིང་། ཁོའི་བསམ་པར“མོས་རང་ཉིད་ལ་ལས་བཟོ་བའི་བུ་
ཞིག་གི་ལྟ་སྟངས་བཟུང་འདུག་ཀྱང་། མོ་ནི་དེ་འདྲའི་མཛེས་སྡུག་ཡིད་
དུ་འོང་བ་ཞིག་རེད་ཨང་"སྙམ།
ལྕམ་ཌྷི་ཝེལ་གྱིས་ནམ་རྒྱུན་རང་གི་གྲོགས་མོར་ལྟ་ཞིབ་བྱེད་
བཞིན་ཡོད། ལྕམ་དྷ་རཱེ་ནིལ་དུས་རྒྱུན་གྱོན་པ་བབ་ཆགས་ཡིན་
ཡང༌། མོས་ཕཱའེ་རེ་སི་ནས་ལྷམ་གསར་བ་ཞིག་ཉོས་པ་དང་། ཨེ་ལེ་ས་
ཡིས་ད་དུང་མོར་ལྭ་བ་གསར་བ་ཞིག་བཟོས་པས། ལྕམ་ཌྷི་ཝེལ་གྱིས་
རང་གི་གྲོགས་མོ་བརྩེ་དུང་གི་མཚོ་མོར་ལྷུང་ཡོད་པ་རྟོགས།
ལྕམ་ངྷ་རཱེ་ནིལ་གྱིས་ལྗུའུ་ལེན་ལ་ཁོའི་འགྲུལ་བཞུད་ཀྱི་སྐོར་ནས་
སྐད་ཆ་དྲིས། མོ་ཧ་ཅང་འཚབ་ཀྱང་མཇུག་མཐར་མོས་"ཁྱོད་ངེད་ཚང་
དང་ཁ་བྲལ་རྗེས་གནས་གཞན་ཞིག་ལ་དགེ་རྒན་བྱེད་དུ་འགྲོ་རྒྱུ་ཡིན་
ནམ།"ཞེས་དྲིས།
མོས་སྐད་ཆ་བཤད་སྐབས། ལྗུའུ་ལེན་གྱི་སེམས་ནས་ཀྱང་གསལ་
བོར་ཤེས་ཡོད།"མོ་རང་ཉིད་ལ་དགའ་ཡོད་ཅེས་ཁེར་ལབ་ཅིག་བྱས།དེ་
ནི་སྐད་ཅིག་མ་དེར་རེད་མ་གཏོགས་ཅུང་མ་འགོར་བར་མོའི་ང་རྒྱལ་
དེ་སླར་སྐྱེས་འོངས་ངེས།
“ང་རང་འབྲལ་བར་མི་འདོད་ཀྱང་། འདི་ནི་ངེས་པར་དུ་བསྒྲུབ་
དགོས་པའི་བྱ་བ་གལ་ཆེན་ཞིག་ཡིན"ཞེས་བཤད།
ཉིན་དེའི་དགོང་མོར་མི་རྣམས་མེ་ཏོག་ལྡུམ་རའི་ནང་དུ་སྡོད་
པའི་སྐབས་སུ། ལྗུའུ་ལེན་གྱིས་ཡང་བསྐྱར་མོའི་ལག་པར་འཇུས་ཏེ་
ཡང་མོར་འོ་མང་པོ་བྱས། ཅུང་འགོར་རྗེས། ཁོས་མོའི་ལག་པ་བརྗེད་
དེ་བཏང་ཡང་། ལྕམ་ངྷ་རཱེ་ནིལ་གྱིས་ཁོ་རང་ཤོར་བར་སྐྲག་ནས་མྱུར་
མོར་ཁོའི་ལག་པར་འཇུས་བྱུང་བར་ལྗུའུ་ལེན་ཧ་ལས་སོང་། ཁོས་"རང་
ཉིད་ངེས་པར་དུ་བུད་མེད་འདིའི་མཛའ་བོར་འགྱུར་དགོས་"པའི་སེམས་
ཐག་བཅད། འདི་ནི་ལྗུའུ་ལེན་གྱི་འཐབ་རྩོད་གཞན་ཞིག་ཡིན་པ་ཙམ་
ལས། བརྩེ་དུང་ལས་བྱུང་བའི་བྱ་སྤྱོད་ཅིག་མ་ཡིན། ཁོས་ཡང་བསྐྱར་
རྒྱལ་ཁ་ཐེངས་ཤིག་ལེན་པར་འདོད།
མོས་རྣ་རྩར་ཤབ་ཤུབ་ཏུ་"ཁྱོད་ང་ཚོ་དང་འབྲལ་སྲིད་དམ”ཞེས་དྲིས།
ཁོས"་ང་མི་འགྲོ་ཐབས་མེད་ཡིན། རྒྱུ་མཚན་ནི་ང་ཁྱོད་ལ་དགའ་
བས་ཡིན། ཡིན་ཡང་། ན་གཞོན་པའི་ཆོས་དཔོན་ཞིག་ལ་མཚོན་ན་དེ་
ནི་ཉེས་པ་རེད་"ཅེས་བཤད།
མཚན་མོ་དེ་ཁོ་གཉིས་ལ་མཚོན་ན་རྒྱུན་ལྡན་ཞིག་གཏན་ནས་
མིན། ལྕམ་ངྷ་རཱེ་ནིལ་དེ་འདྲའི་སྤྲོ་སྐྱིད་ཅིག་བྱུང་མྱོང་མེད། སྔ་མོ་ནས་
བརྩེ་དུང་གི་མཚོ་མོར་དཔྱངས་པའི་བུད་མེད་དག་བརྩེ་དུང་གི་འགྱུར
བག་ལ་གོམས་ལོབས་སུ་སོང་ཡོད་ཀྱང་། གཞུང་རྒྱུད་དྲང་བའི་བུད་
མེད་འདི་ལ་མཚོན་ན་བརྩེ་དུང་ལ་རྒྱུས་མངའ་ཅི་ཡང་མེད།
ཧྥུའུ་ཁེའེ་ཡི་འཆར་གཞི་དེས་ལྗུའུ་ལེན་གྱི་སྤྲོ་བ་མ་ལུས་པར་ཁྱེར་
སོང་། ཁོས་ཇི་ལྟར་མགོ་རྩོམ་དགོས་པ་ཐག་གཅོད་ཐབས་མི་འདུག་
པས། ཁོས་འཆར་གཞི་ཧ་ཅང་ཞིབ་རྒྱས་ཤིག་བྲིས་པ་དང་། ཐོག་མར་
ཁོས་ངེས་པར་དུ་མོར་འོ་བྱ་དགོས།
ཁོ་རང་བློ་རྟུལ་ཞིག་ཡིན་པས། སྐུ་ཞབས་དྷ་རེ་ནིལ་གྱིས་ཨེན་
ཙམ་མིན་ན་ཁོ་བཟུང་། ལྕམ་ངྷ་རེ་ནིལ་འཇིགས་དངངས་ཆེན་པོ་སྐྱེས་
སོང་། མོའི་བསམ་པར“ མི་དེ་བློ་རིག་རྒོད་ཀྱང་། ཁོ་བུད་མེད་ལ་ཆ་
རྒྱུས་ཅི་ཡང་མི་འདུག་ཁོས་བུད་མེད་གཞན་པར་དུང་སེམས་བསྟན་
མྱོང་མེད་པ་ཡིན་ནམ་"སྙམ།
གུང་ཚིགས་ཀྱི་རྗེས་སུ། སྐུ་ཞབས་དྷ་མོ་ལྗེ་རན་ལགས་ལྕམ་དྷ་རེ་
ནིལ་ལ་ཐུག་འཕྲད་དུ་ཡོང་། མོས་ཚེམ་བུ་རྒྱག་བཞིན་ཡོད་ལ། ལྗུའུ་
ལེན་གྱིས་རྐང་བས་མོའི་རྐང་བར་རེག་ཙམ་བྱས་པས། མོས་བསམ་
བཞིན་དུ་ལག་གི་སྐུད་པ་དང་ཁེ་གྲི་ཐང་ལ་ལྷུང་དུ་བཅུག་སྟེ་ཁོའི་བྱ་
སྤྱོད་ལ་འགེབས་སྲུང་བྱས།
ལྕམ་ངྷ་རེ་ནིལ་གྱིས་ཁྱོད་ཀྱིས་སེམས་ཆུང་གྱིས”ཟེར། ལྗུའུ་ལེན་
གྱིས་རང་ཉིད་ཧ་ཅང་གླེན་པ་ཞིག་ཡིན་པར་བསམས་པས། ཁོ་ཝེ་རེ་
སི་རུ་ཆོས་དཔོན་ལ་མཇལ་དུ་འགྲོ་རྒྱུ་ཐག་བཅད། ཆོས་དཔོན་ཤ་ལན་
ཁོ་རང་གི་ཡིག་ཚང་ནས་གནས་དབྱུང་བཏང་ཡོད་པ་དང་། མ་ཟི་ལེང་
ཞེས་སུ་འབོད་པའི་ཆོས་དཔོན་ཞིག་གིས་ཁོའི་ཚབ་ཏུ་ལས་འགན་
ཁུར་ཡོད། ལྗུའུ་ལེན་གྱིས་ཆོས་དཔོན་རྒན་པ་ལ་རུ་སྤོར་རོགས་བྱས།
དེའི་རྗེས་སུ་ཁོས་ཧྥུའུ་ཁེའེ་ལ་འཕྲིན་ཡིག་ཅིག་བྲིས་ཏེ། དྲང་
བདེན་མིན་པའི་དོན་དེས་ཁོ་ལ་ཆོས་ཚོགས་ཀྱང་གནས་བཟང་བོ་
ཞིག་མིན་པ་ཤེས་སུ་བཅུག་ཟེར། གལ་ཏེ་ཁོས་བདེ་སྐྱིད་ཀྱི་འཚོ་བ་
བདམས་ཚེ། དེས་ཁོ་རང་ལ་རང་གི་འཆར་གཞི་དང་འགལ་བའི་ལམ་
ཁ་ཞིག་སྟོན་སྲིད།། །།

ལེའུ་བཅུ་གཅིག་པ།

ཕྱི་ཉིན་ཁོ་ཚོ་ཡང་བསྐྱར་མེ་ཏོག་ལྡུམ་རར་བསྡད། ལྗུའུ་ལེན་གྱིས་
འཛེམ་དོགས་ཅི་ཡང་མེད་པར་ལྕམ་དྷ་རེ་ནིལ་གྱི་རྣ་རྩར་ཁ་གཏད་དེ།
“ལྕམ། མཚན་མོའི་དུས་ཚོད་གཉིས་ཀྱི་སྟེང་། ང་ཁྱོད་ཀྱི་ཁང་བའི་ནང་
དུ་ཡོང་། ངས་ཁྱོད་ལ་བཤད་རྒྱུའི་དོན་དག་ཅིག་ཡོད་ཟེར།
མོས་ཁོང་ཁྲོའི་ངང་་ཁྱོད་བློ་སྤོབས་ཆེ་བ་ལ"ཞེས་པའི་ལན་ཐུང་
ཞིག་བཏབ།
ལྗུའུ་ལེན་གྱིས་བྱིས་པ་ཚོར་དོན་དག་ཅིག་བཤད་རྒྱུ་ཡོད་པས་
ཡུད་ཙམ་ལ་ཁ་བྲལ། ཕྱིར་ཡོང་རྗེས་ཁོ་ལྕམ་དྷ་རེ་ནིལ་དང་ཅུང་རིང་
བའི་གནས་སུ་བསྡད།
དུས་ཚོད་གཉིས་ལ་སླེབས་བྱུང་། ལྗུའུ་ལེན་གྱི་སེམས་པ་ཧ་ཅང་
འཚབ་ཀྱང་། ཁོ་སྔར་བཞིན་མོའི་ཁང་བའི་ནང་དུ་འགྲོ་རྒྱུའི་སེམས་
ཐག་བཅད། ཁོ་སྐུ་ཞབས་དྷ་རཱེ་ནིལ་སྒོ་ཁར་སོང་བ་ན་ཁོ་གཉིད་དུ་
ཡུར་འདུག དེ་ནས་ཁོ་ལྕམ་དྷ་རེ་ནིལ་གྱི་ཁང་བའི་ཕྱོགས་སུ་སོང་སྟེ་
ཁང་བའི་སྒོ་ཕྱེས། ཁང་བའི་ནང་དུ་གློག་བཀར་ཡོད་པ་དང་། ལྕམ་དྷ་
རཱེ་ནིལ་མལ་ཁྲིའི་སྟེང་ནས་ཡར་ལྡིང་སྟེ། “ངོ་ཚ་མེད་པའི་ལྟས་ངན་
ཁྱོད་ཅེས་གཤེ་གཤེ་བཏང་བྱུང་། ལྗུའུ་ལེན་གྱིས་པུས་མོ་སར་བཙུགས་
ཏེ་ངུས་ཀྱང༌།མོས་མུ་མཐུད་དུ་གཤེ་གཤེ་བཏང་།
དེའི་རྗེས་སུ་ལྗུའུ་ལེན་ལྕམ་དྷ་རཱེ་ནིལ་གྱི་ཁང་བ་དང་འབྲལ་
སྐབས། ཁོ་ལ་གཞན་པའི་རེ་བ་ཅི་ཡང་མི་འདུག ཁོ་དང་ལྕམ་དྷ་རེ་
ནིལ་གཉིས་ཀྱིས་འཁྲིག་སྤྱོད་བྱེད་སྐབས་ཀྱང་ཁོས་གང་ནུས་ཀྱིས་
གཞན་གྱི་ཆུང་མར་ལྐོག་འབྲེལ་བྱེད་པར་མཁས་པའི་སྣང་ཉམས་ཤིག་
མངོན་པར་བྱས་པ་མ་ཟད། རང་སེམས་ནས་ཐོག་མཐའ་བར་གསུམ་
དུ་རང་ཉིད་ཀྱི་འགན་འཁྲི་ཁོ་ན་དྲན་གྱིན་འདུག་པས། ཁོས་མྱོང་བར་
འོས་པའི་སྤྲོ་སྐྱིད་དེར་མྱོང་རོལ་བྱེད་མ་ཐུབ།
“གཞན་གྱི་མཛའ་བོར་གྱུར་པ་ནི་འདི་ཙམ་ཡིན་ནམ། རང་ཉིད་
ཀྱིས་འཁྲབ་སྟོན་བྱས་པ་བཟང་ངམ”ཞེས་རང་ཉིད་ལ་དྲི་བ་དྲིས།། །།

ལེའུ་བཅུ་གཉིས་པ།

ཕྱི་ཉིན་ཞོགས་པར། ལྗུའུ་ལེན་གྱིས་ཞི་ལྷོད་ཀྱི་རྣམ་འགྱུར་ཞིག་
མངོན་པ་དང་། ཁོས་མགོ་བཀྱགས་ནས་ལྕམ་ངྷ་རེ་ནིལ་ལ་ཐེངས་
གཅིག་ལས་མ་བལྟས། ཐོག་མར་ལྕམ་དྷ་རཱེ་ནིལ་གྱིས་དེ་ཧ་ཅང་བཟང་
བར་བསམས་ཀྱང་། དེའི་རྗེས་སུ་ཁོས་མོ་ལ་ཡང་བསྐྱར་མ་བལྟས་
པས་མོས་སེམས་ཁྲལ་བྱེད་མགོ་བརྩམས། "ཁོ་ང་ལ་མི་དགའ་བ་ཡིན་
ནམ་"ཞེས་མོ་རང་ཐེ་ཚོམ་གྱི་རྒྱ་རུ་ཚུད།
མེ་ཏོག་ལྡུམ་རའི་ནང་དུ་འགྲོ་སྐབས། མོ་ལྗུའུ་ལེན་གྱི་ལག་པར་
འཇུས། ཁོས་མོར་ལྟ་བཞིན་ཡོད་ལ། མིག་མདངས་ལ་མོར་བཅངས་
པའི་བརྩེ་བ་འཁྱིལ་འདུག མིག་མདངས་དེས་མོའི་ཡིད་ཀྱི་དངངས་
འཚབ་ཅུང་ཟད་ཞི་རུ་བཅུག་ཀྱང་། མོ་མི་མེད་ལྷིང་འཇགས་ཀྱི་གནས་
སུ་ཁོ་དང་མཉམ་དུ་འདུག་འདོད་ཡོད་ལ།མོས་ཁོ་རང་ཡང་བསྐྱར་རང་
ཉིད་ཀྱི་ཁང་བའི་ནང་དུ་ཡོང་བར་རེ་སྒུག་བྱེད་འདུག
ལྗུའུ་ལེན་གྱིས་རང་ཉིད་ཀྱི་འགན་འཁྲི་གསལ་བོར་ཤེས་ཡོད་
ཅིང་། དགོང་མོའི་དུས་ཚོད་གཅིག་གི་སྟེང་། མོའི་ཁང་བའི་ནང་དུ་
སོང་། ཉིན་དེར་ཁོས་བརྩེ་དུང་གི་མངར་ཁ་ཡིད་ཚིམས་པ་མྱངས་
སོང་། རྒྱུ་མཚན་ནི་ཁོས་འཁྲབ་སྟོན་གྱི་རྣམ་འགྱུར་མ་བཟུང་བས་རེད།
ཁོའི་སྤྲོ་སྐྱིད་ཀྱི་ཚོར་བས་ལྕམ་ངྷ་རཱེ་ནིལ་སེམས་པ་རིམ་གྱིས་བདེ་རུ་
འབབ་ཏུ་བཅུག་པ་དང་། མོར་ཡང་བདེ་སྐྱིད་ཀྱི་ཚོར་སྣང་བསམ་གྱིས་
མི་ཁྱབ་པ་བྱུང་།
ཉིན་རེ་འགའ་ལས་མ་འགོར་བར། ལྗུའུ་ལེན་ལྕམ་ངྷ་རཱེ་ནིལ་ལ་དགའ་
ཞིང་དུང་ནས་བླ་འཁྱམ་པ་ལྟ་བུར་མངོན། ཁོའི་བརྩེ་དུང་དེ་ཡང་ཁོའི་ཧམ་
སེམས་ལས་བྱུང་བ་ཡིན་ཡང་། ཁོས་རང་ཉིད་ཀྱིས་འཁྲབ་སྟོན་བྱེད་པའི་
འདུན་པ་དེ་ཕལ་ཆེར་བརྗེད་འདུག་པ་འདྲ།
ལྕམ་དྷ་རཱེ་ནིལ་ལ་བརྩེ་དུང་གསར་བས་སྤྲད་པའི་བདེ་སྐྱིད་ཀྱི་སྣང་བ་
དེ་ནི་ཡིད་ཆེས་དཀའ་བ་ཞིག་རེད།མོས་འཇིག་རྟེན་དུ་འདི་འདྲའི་བདེ་སྐྱིད་
ཅིག་ཡོད་པ་བསམ་པའི་རྒྱུད་ལའང་དྲན་མྱོང་མེད་ལ། མོས་རང་ཉིད་ཀྱི་ཁྱོ་
ག་དེ་ལྗུའུ་ལེན་སྐུ་ཞབས་དྷ་རཱེ་ནིལ་ལས་ལྗུའུ་ལེན་ཡིན་ན་ཅི་མ་རུང་སྙམ།
ཅུང་མ་འགོར་བར། ལྕམ་ཌྷི་ཝེལ་ཕྱིར་རང་ཁྱིམ་དུ་སོང་། ལྕམ་དྷ་རཱེ་
ནིལ་སེམས་ཁྲལ་ཅུང་ཙམ་བྱུང་ཡང་། ད་ལྟ་མོ་དང་ལྗུའུ་ལེན་གཉིས་ཕལ་
ཆེར་ཉིན་རྟག་པར་མཉམ་དུ་བསྡད་ཡོད་པ་ལས་གཞན་སུ་ཡང་མེད། དེ་ནི་
ལྗུའུ་ལེན་ལ་མཚོན་ན་དོན་བཟང་ཞིག་རེད། རྒྱུ་མཚན་ནི་ཁོ་ཁེར་རྐྱང་དུ་
སྡོད་པའི་སྐབས་སུ་ཧྥུའུ་ཁེའེ་ཡི་གྲོས་གཞི་དེར་བསམ་གཞིག་བྱེད་ཆོག། །།

ལེའུ་བཅུ་གསུམ་པ།

ཉིན་ཞིག་ལྗུའུ་ལེན་དང་ལྕམ་ངྷ་རེ་ནིལ་གཉིས་མི་མེད་ས་ཞིག་ཏུ་
མཉམ་དུ་སྡོད་སྐབས། ཁོས་མདུན་གྱི་དཀའ་ཁག་ཅིག་ཡིད་ལ་དྲན་ཏེ།
“ཨ། ན་ཕོའོ་ལཱེན་ནི་ཧྥ་རན་སིའི་ན་གཞོན་པའི་དཔའ་བོ་རེད།ཁོ་མེད་
ན་ང་ཚོས་ཇི་ལྟར་བྱ”ཞེས་བརྗོད།
ཁོས་མོའི་མ་དགའ་བའི་རྣམ་འགྱུར་མཐོང་བ་དང་། ཁོས་མོ་ནི་
ཕྱུག་པོ་ཞིག་ཡིན་པ་བརྗེད་སོང་སྟབས། མྱུར་མོར་རང་ཉིད་ཀྱིས་ཧྥུའུ་
ཁེའེ་ཡི་ཁ་ནས་སྐད་ཆ་དེ་དག་ཐོས་པ་ཡིན་པར་བརྗོད།
མོས“མ་གཞི་དེ་འདྲ་ཡིན་ནམ། མི་དེ་འདྲར་མ་འགྲོགས”ཞེས་
བཤད།
དོན་དེས་ལྗུའུ་ལེན་གྱི་སེམས་པ་སྔར་ལས་ལྷོད་ལ་བབས་ཏེ་
སེམས་ཆུང་བྱེད་དུ་བཅུག ལྕམ་དྷ་རཱེ་ནིལ་ཁོས་སྐད་ཆ་དེ་འདྲ་བཤད་
པར་ཧ་ལས་སོང༌། སྐུ་ཞབས་དྷ་རཱེ་ནིལ་སོགས་ཀྱིས་ཚད་ལས་འདས་
པའི་སློབ་གསོས་གྲལ་རིམ་དམའ་མོ་དག་གསར་བརྗེ་བར་བསྒྱུར་ཡང་
སྲིད་པར་བརྗོད་མྱོང་།
ལྗུའུ་ལེན་གྱིས་ལྕམ་ངྷ་རཱེ་ནིལ་ལ་སྤྱི་ཚོགས་ཀྱི་གནད་དོན་རེ་
འགའ་དྲིས་པ་དང་། ཁོས་མོ་ལས་ཧྥ་རན་སི་དང་ཝེ་རེ་སི་གྲོང་ཁྱེར་གྱི་
ཆབ་སྲིད་མང་བོར་རྒྱུས་ལོན་བྱུང་། དེ་ཁོ་ལ་མཚོན་ན་དོན་སྙིང་ཆེས་
ཆེར་ལྡན། ཐ་ན་ཧྥུའུ་ཁེའེ་ཡིས་ཁོར་བྱིན་པའི་དཔེ་ཆ་ལས་ཀྱང་སྤྲོ་བ་
ལྡན་ལ། མཛའ་མོའི་མཛེས་སྡུག་གི་འགུག་ཤུགས་ཀྱིས་ཁོ་ལ་རང་ཉིད་
ཀྱི་ཧམ་སེམས་བརྗེད་དུ་བཅུག
ཉིན་ཞིག་ལ་ཁོ་གཉིས་བྱིས་པ་ཚོ་དང་མཉམ་དུ་སྡོད་སྐབས། ལྕམ་
དྷ་རཱེ་ནིལ་གྱིས་ལྗུའུ་ལེན་གྱི་མིག་ཟུང་ལ་ཅེར་འདུག མོས་ཁོ་དེ་འདྲའི་
བློ་རྒོད་ཅིག་ཡིན་པ་མཐོང་བ་དང་། ཁོ་རང་ཉིན་ཞིག་མི་སྣ་རླབས་ཆེན་
ཞིག་ཏུ་འགྱུར་ཐུབ་པར་ཡིད་ཆེས་བྱས་འདུག། །།

ལེའུ་བཅུ་བཞི་བ།

ཟླ་དགུ་བའི་ཚེས་གསུམ་ཉིན།དམག་དཔོན་ཞིག་རྟར་བཞོན་ནས་
མཁར་གྲོང་ཆུང་བར་བསླེབས་ཏེ། ཝེ་རེ་སི་གྲོང་ཁྱེར་ཧྲིལ་བོ་གཉིད་
ལས་སད་པར་བྱས། ཁོས་བརྡ་འཕྲིན་ཞིག་ཁྱེར་ཡོང་ཡོད་དེ། རྒྱལ་བོ་
མཆོག་གཟའ་འཁོར་རྗེས་མའི་གཟའ་ཉི་མའི་ཉིན་གནས་འདིར་ཕེབས་
རྒྱུ་ཡིན་པ་དང་། དམག་དཔོན་དེས་མཁར་གྲོང་ཆུང་བར་རྒྱལ་བོར་
བསུ་བ་བྱེད་པའི་གཟབ་སྦྲེང་རུ་ཁག་ཅིག་དགོས་པར་བཤད།འཕྲིན་པ་
དེ་གཞི་རིམ་དུ་བསྒྲགས་པས་སྐུ་ཞབས་དྷ་རཱེ་ནིལ་ཕྱིར་མཁར་ནང་དུ་
སོང༌། ཁོས་གཟབ་སྦྲེང་རུ་ཁག་གི་བཀོད་འདོམ་པ་ཞིག་གདམ་གསེས་
བྱ་དགོས་པ་དང༌། གཞན་ད་དུང་བྱ་བ་མང་བོ་བསྒྲུབ་དགོས་འདུག
ལྕམ་ངྷ་རཱེ་ནིལ་བྲེལ་བ་ཧ་ཅང་ཆེ་ཞིང༌། ལྗུའུ་ལེན་གྱིས་ནམ་རྒྱུན་
ལྭ་བ་ནག་པོ་དེ་གྱོན་འདུག་པས། མོས་ཁོ་ལྗུའུ་ལེན་ལ་གྱོན་གོས་
བརྗེ་རུ་འཇུག་རྒྱུའི་ཐག་བཅད། མོས་རྫོང་དཔོན་སྐུ་ཞབས་དྷ་མོ་ལྗེ་
རན་བཙལ་ནས་ལྗུའུ་ལེན་གཟབ་སྦྲེང་རུ་ཁག་ཏུ་ཞུགས་སུ་བཅུག སྐུ་
ཞབས་ཝ་ལེན་ནོ་བྷི་ཡིས་ཀྱང་ལྗུའུ་ལེན་ཁོའི་རྟ་མཆོག་ཅིག་ལ་ཞོན་དུ་
འཇུག་པར་ཡིད་འཐད་བྱུང་སོང་། སྐུ་ཞབས་ཝ་ལེན་ནོ་ཌྷི་ལྗུའུ་ལེན་ལ་
མི་དགའ་ཡང་། ཁོ་རང་ལྕམ་དྷ་རཱེ་ནིལ་ཧ་ཅང་དགའ་བ་རེད།
རྒྱལ་བོས་ད་དུང་ཉེ་འདབས་ཀྱི་ཆོས་ཁང་ཞིག་ལ་གཟིགས་སྐོར་
མཛད་རྒྱུ་ཡིན་པས། གནས་དེར་ཆོས་དཔོན་མང་བོ་མཁོ་བ་རེད།
མཁར་གྲོང་ཆུང་བས་གསར་དུ་བསྐོས་པའི་ཆོས་དཔོན་མ་ཟི་ལེང་
གིས་ཆོས་དཔོན་ཤ་ལན་ཡུལ་དངོས་དེར་ཡོང་བར་བཀག་འགོག་བྱེད་
ཅི་ཐུབ་བྱས། ཆོས་དཔོན་ཤ་ལན་ནི་ཛན་སི་ཆོས་ལུགས་གྲུབ་མཐའི་
དད་ལྡན་པ་ཡིན་ལ། ཆོས་ཁང་གི་དབང་ཆ་འཛིན་པའི་ཁོངས་མི་མང་
ཆེ་བ་ནི་ཡེ་ཤུ་མ་ཤི་ཀ་ཆོས་ལུགས་གྲུབ་མཐའི་དད་ལྡན་པ་ཡིན་པ་
རེད། ཡིན་ཡང་སྐུ་ཞབས་དྷ་རཱེ་ནིལ་གྱིས་ཆོས་དཔོན་ཤ་ལན་འགྲོ་ཁོ་
ཐག་ཡིན་པ་ཤེས་ཡོད། རྒྱལ་བོས་ཐེངས་འདིར་སྐུ་དྲག་དྷ་ལ་མཱོལ་ཁྲིད་
ཡོད་པ་དང་། སྐུ་དྲག་དང་ཆོས་དཔོན་ཤ་ལན་གཉིས་ལ་རྒྱུས་མངའ་
གསལ་བོ་ཡོད། མཇུག་མཐར་ཆོས་དཔོན་མ་ཟི་ལེང་འཐད་པ་བྱུང་བ་
དང་། ཆོས་དཔོན་ཤ་ལན་གྱིས་དགོང་མོ་དེར་ལྗུའུ་ལེན་རང་ཉིད་ཀྱི་
ལག་རོགས་པར་གདན་ཞུ་བྱས།
གཟའ་ཉི་མའི་ཉིན། གཟབ་སྦྲེང་རུ་ཁག་རྟར་བཞོན་ནས་མཁར་
གྲོང་ཆུང་བ་ལས་ཐོན་ཏེ་རྒྱལ་བོར་བསུ་མ་བྱས། ལྗུའུ་ལེན་གཟབ་སྦྲེང་
རུ་ཁག་ཁྲོད་དུ་ཞུགས་ཡོད་ཀྱང་ཕྱུག་པོ་མང་བོ་ཞིག་དེར་ཞུགས་མེད་
པས། མཁར་གྲོང་ཆུང་བ་དེའི་མི་མང་བོ་ཁོང་ཁྲོ་ཆེན་པོ་ལངས་བཞིན་
ཡོད། ཡིན་ཡང་ལྗུའུ་ལེན་ནི་དེ་དག་གི་ཁྲོད་ཀྱི་སེམས་པ་ཆེས་སྤྲོ་ཡོད་
པའི་མི་གཅིག་པུ་དེ་ཡིན། ཁོས་བསམ་པར་རང་ཉིད་ནི་ན་ཕོའོ་ལཱེན་
གྱི་དམག་མི་ཞིག་དང་འདྲ།མི་གཞན་ཞིག་ཁོ་ལས་ཀྱང་དགའ་སྤྲོ་ཆེན་
པོ་སྐྱེས་ཡོད་དེ། ལྕམ་དྷ་རཱེ་ནིལ་ཁོར་ཅེར་འདུག ཁོས་ལྭ་བ་གནམ་
མདོག་ཅན་གསར་བ་ཞིག་གྱོན་ཡོད་ལ། ཁོ་ནི་ཆེས་དཔའ་མཛངས་ཀྱི་
ཉམས་དང་ལྡན་པའི་མི་དེ་རེད་འདུག
རྒྱལ་བོ་སླེབས་རྗེས་ལྗུའུ་ལེན་མྱུར་མོར་ཁྱིམ་དུ་སོང་། ཡིད་སྐྱོ་
དགོས་པ་ཞིག་ལ་ཁོས་སྔར་བཞིན་ཆོས་ལྭ་གྱོན་ནས་ཆོས་ཁང་དུ་
སོང་བ་དང་། ལྗུའུ་ལེན་དང་ཆོས་དཔོན་ཤ་ལན་གཉིས་ན་གཞོན་ཆོས་
བདག་ཨེའེ་གྷི་ཌྷི་བཙལ་དུ་སོང་།ཁོ་ནི་སྐུ་དྲག་དྷ་ལ་མཱོལ་གྱི་ཚ་བོ་རེད།
ལྗུའུ་ལེན་མཛེས་ཤིང་ལྟ་ན་སྡུག་པའི་ཆོས་ཁང་བརྒྱུད་དེ་སོང་། མཇུག་
མཐར་ན་གཞོན་ཞིག་དང་འཕྲད་བྱུང་། ལྗུའུ་ལེན་གྱི་བསམ་པར་"ཁོ་ནི
ཆོས་བདག་ཡིན་ནམ།མི་འདི་ང་ལས་ལོ་བདུན་བརྒྱད་ཀྱིས་ཆེ་བ་ཙམ་
རེད་"སྙམ།
དགོང་མོ་དེར་ཆོས་ཁང་མཛེས་སྤྲས་བྱས་ཏེ་རྔམ་བརྗིད་ལྡན་པར་
མངོན་པ་དང་། ཆོས་ལུགས་ཆོ་ག་སྤེལ་བའང་ལྷག་ཏུ་བཟང་། ཆོས་
བདག་གིས་ཞུ་ཚིག་འབུལ་སྐབས། རྒྱལ་བོས་ཀྱང་གུས་ཕྱག་ཕུལ་
སོང་། ལྗུའུ་ལེན་གྱིས་ན་ཕོའོ་ལཱེན་དང་ཁོའི་དམག་དཔུང་གི་འོད་སྟོང་
འབར་བའི་མཛད་འཕྲིན་དེ་དག་གི་སྐོར་ལ་བསམ་བློ་གཏན་ནས་མ་
བཏང་། ཆོས་བདག་དེ་འདྲའི་ལོ་ན་གཞོན་ཡང་ཧ་ཅང་འབྱོར་ཕྱུག་ལྡན་
པར་མ་ཟད་དབང་ཆའང་ཡོད་སྟབས། ལྗུའུ་ལེན་གྱིས་ཆོས་ཚོགས་ནི་
དངོས་གནས་དབང་ཆ་ཐོབ་སའི་གནས་ཤིག་ཡིན་པ་ཤེས།
རྒྱལ་བོས་གཟིགས་ཞིབ་མཛད་ནས་གཟའ་འཁོར་བཞི་འགོར་
སོང་། མཁར་གྲོང་ཆུང་བ་དེས་སྔར་བཞིན་གཟབ་སྦྲེང་རུ་ཁག་ཁྲོད་
ཞུགས་པའི་དོན་དེ་གླེང་གིན་འདུག མི་རྣམས་ཀྱིས་སྔར་བཞིན་ལྗུའུ་
ལེན་དང་ལྕམ་དྷ་རཱེ་ནིལ་གཉིས་ལ་བཅངས་པའི་སྡང་སེམས་དེ་གནོན་
ཐབས་མི་འདུག་ལ། ཁོ་ཚོས“མོས་ཅི་ཞིག་ལ་དེ་ལྟར་བསྒྲུབས་པ་ཡིན་
ནམ”ཞེས་དྲིས།
"རྒྱུ་མཚན་ནི་ལྗུའུ་ལེན་དཔའ་མཛངས་ལྡན་པས་རེད།"དེ་ནི་ལན་
རེད།
ཁོ་ཚོ་གཞི་རིམ་དུ་སོང་རྗེས། ལྕམ་དྷ་རཱེ་ནིལ་གྱི་ཆེས་ཆུང་བའི་
བུ་སི་ཋཱའེ་ནེ་སི་ལཱོ་སི་ལ་སྙུང་གཞི་ལྗིད་མོ་ཕོག་འདུག་པས། ལྕམ་དྷ་
རེ་ནིལ་སྐད་ཅིག་ཉིད་ལ་ལེ་བདའི་ཀློང་དུ་ཚུད། མོའི་བསམ་པར་དེ་ནི་
གནམ་བདག་གིས་ཆད་པ་བཅད་པ་ཞིག་ཡིན་པར་འདོད། ལྗུའུ་ལེན་
གྱིས་མོར་སེམས་གསོ་བྱེད་འདོད་ཀྱང་ཕན་ཐོགས་ཅི་ཡང་མི་འདུག
ཉིན་ཞིག་མོས་ལྗུའུ་ལེན་ལ“ང་དང་ཁ་འབྲལ་རོགས། གནམ་
བདག་གི་ངོར་བལྟས་ནས་ཁྱིམ་འདི་དང་འབྲལ་རོགས། གནམ་བདག་
གིས་ངའི་ཉེས་པ་ལས་སི་ཋཱའེ་ནེ་སི་ལཱོ་སི་ལ་ཆད་པ་གཅོད་བཞིན་
འདུག”ཟེར།
ལྗུའུ་ལེན་གྱིས་མོས་སྐུ་ཞབས་དྷ་རཱེ་ནིལ་ལ་རང་ཉིད་ཀྱི་ཉེས་པ་
འགྱོད་བཤགས་བྱེད་པར་སྐྲག་གིན་འདུག
ཁོའི་བསམ་པར་འདི་ནི་ཚུལ་མིན་འབྲེལ་བ་ཡིན། རྫུན་ལབ་པའི་
ཆོས་དཔོན་དེ་དག་བདེན་པ་ཡིན་ནམ། མི་དེ་དག་གིས་ཉེས་པ་ཆེན་
པོ་བསགས་པས་ནག་ཉེས་ཀྱི་ངོ་བོ་རྟོགས་པ་ཡིན་ནམ། ལྗུའུ་ལེན་
གྱིས་བྱེད་ཐབས་ཤིག་འདོན་རྩིས་བྱས། ང་རང་མོར་དགའ་ཡང་། ཇི་
ལྟར་བྱས་ན་ད་གཟོད་མོར་རོགས་རམ་བྱ་ཐུབ་བམ། གལ་ཏེ་ང་མོ་དང་
ཁ་མ་བྲལ་ན། མོས་ཡོད་ཚད་རང་གི་ཁྱོ་གར་བརྗོད་སྲིད། དེ་ལྟར་བྱས་
ན་མོ་རྩ་བ་ནས་བརླག་པ་རེད།
ཁོས“གལ་ཏེ་ཁྱོད་ཀྱིས་ང་འབྲལ་དུ་འཇུག་འདོད་ན་ངས་དང་ལེན་
བྱེད་སྲིད། གལ་ཏེ་ཁྱོད་ཀྱིས་ཁྱོ་གར་བཤད་ན། ང་ཡང་བསྐྱར་ཕྱིར་ཡོང་
ཐབས་མེད་"ཟེར།
མཇུག་མཐར་སི་ཋཱའེ་ནེ་སི་ལཱོ་སི་ཡི་ཚ་བཞག་ཀྱང་། ལྕམ་དྷ་རེ་
ནིལ་སེམས་ཁམས་སྔར་བཞིན་བདེ་མེད། མོས་"རང་ཉིད་དམྱལ་བར་
ལྷུང་སྲིད། མཇུག་འབྲས་དེ་འདྲ་ཡིན་པ་ངས་ཤེས་ཡོད། གལ་ཏེ་ཁྱོད་
རང་སི་ཋཱའེ་ནེ་སི་ལཱོ་སིའི་ཨ་ཕ་ཡིན་ན་ཅི་མ་རུང་། དེས་ན་ང་ཁྱོད་ལ་
དགའ་བ་ནི་ཉེས་པ་ཞིག་ཡིན་མི་སྲིད། ཡིན་ཡང་། ངས་སྔར་བཞིན་
ཁྱོད་ལ་དགའ་བའི་སེམས་དེ་འགོག་ཐབས་མི་འདུག་"ཟེར།
ཨེ་ལེ་ས་ཝེ་རེ་སི་ལ་སོང་ནས་སྐུ་ཞབས་ཝ་ལེན་ནོ་རྗི་ལ་ཐུག སྐུ་
ཞབས་ཝ་ལེན་ནོ་བྷི་ཡིས་ལྗུའུ་ལེན་གླེང་བྱུང་བ་དང་། ཁོ་ལྗུའུ་ལེན་ལ་
སྡང་སེམས་སྐྱེས་ཡོད། སྲས་མོ་ཨེ་ལེ་ས་ཡིས་སྐུ་ཞབས་ཝ་ལེན་ནོ་ཌྷི་
ལ་མོས་ཤེས་པའི་ལྗུའུ་ལེན་གྱི་གནས་ཚུལ་ཚང་མ་བཤད། སྐུ་ཞབས་
ཝ་ལེན་ནོ་ཌྷི་ཡིས་སྔོན་ཆད་ལྕམ་ངྷ་རཱེ་ནིལ་ཆུང་མ་བྱེད་པའི་རེ་བ་
བཏོན་མྱོང་ཡང་མོས་དང་ལེན་མ་བྱས། ད་ལྟ་མོ་བཟོ་བ་དབུལ་བོ་ཞིག་
གི་བུ་ལ་དགའ་ཡོད་པ་རེད།
ཨེ་ལེ་ས་ཡིས་"དེ་ནི་ཁོས་ང་རང་ཆུང་མར་ལེན་མི་འདོད་པའི་རྒྱུ་
རྐྱེན་ཡིན་པ་ཁོ་ཐག་རེད"ཟེར།
ཉིན་དེའི་དགོང་མོར། སྐུ་ཞབས་དྷ་རཱེ་ནིལ་གྱིས་ཚགས་པར་བར་
དུ་འཕྲིན་ཤོག་སྔོན་པོའི་སྟེང་དུ་བྲིས་པའི་མིང་མེད་པའི་འཕྲིན་ཞིག་
ཡོད་པ་རྙེད། འཕྲིན་དེ་ལས་ཁོ་ཚང་ནས་བྱུང་བའི་དོན་དག་ཚང་མ་
ཞིབ་ཅིང་ཕྲ་བར་འཁོད་འདུག ཁོས་འཕྲིན་པར་ལྟ་བའི་སྐབས་སུ་ཁོས་
ལྗུའུ་ལེན་ལ་ཟུར་མིག་གིས་ཡང་ཡང་བལྟས།
ལྗུའུ་ལེན་གྱིས་ལྕམ་ངྷ་རཱེ་ནིལ་ལ་བཤད་རྒྱུར། “ངེད་གཉིས་དེ་
དགོང་ངོ་ཐུག་མི་རུང༌། ཁྱོད་ཀྱི་ཁྱོ་གས་ངེད་གཉིས་ཀྱི་དོན་དག་རེ་
འགའ་ཤེས་ཡོད་པ་འདྲ། ངས་བསམ་ན་ཁོས་ལྟ་བཞིན་པ་ནི་མིང་
བཀོད་མེད་པའི་འཕྲིན་ཞིག་ཡིན་སྲིད་"ཟེར།
ཕྱི་ཉིན་ཞོགས་པར། ཇ་མས་ལྗུའུ་ལེན་ལ་འཕྲིན་ཞིག་བྱིན། འཕྲིན་
ཡིག་མིག་ཆུས་བརླན་འདུག
ཁྱོད་ང་ལ་ཐུག་འདོད་མེད་དམ། ཁྱོད་ང་ལ་མི་དགའ་བ་ཡིན་ནམ།
གལ་ཏེ་ཁྱོད་མ་གཞི་ནས་ང་ལ་དགའ་མ་མྱོང་ན། ཁྱོད་ཀྱིས་མི་གང་
རུང་ལ་བཤད་ཆོག སུས་ཤེས་པར་ངས་འཛེམ་དོགས་བྱ་མི་སྲིད། ང་
ཁྱོད་ལ་དགའ་བ་ནས་བཟུང་། ངས་རང་ཉིད་ཀྱི་འཚོ་བ་གསར་བ་ད་
གཟོད་འགོ་བརྩམས་མ་ཐག་ཡིན།
མིང་བཀོད་མེད་པའི་འཕྲིན་ཞིག་ངོ་མ་ཡོད་དམ། དེ་ནི་ངས་ཁྱོད་
དང་གྲོས་བྱེད་འདོད་པའི་དོན་ཡིན། ཁྱོད་ངོ་མ་སེམས་མེད་རེད། སང་
ཉིན་ངས་རང་གི་ཁྱོ་གར་ང་ལ་ཡང་མིང་བཀོད་མེད་པའི་འཕྲིན་ཞིག་
འབྱོར་ཡོད་པར་བརྗོད་ངེས་ཡིན། ངེད་གཉིས་ཟླ་ངོ་གཅིག་ལ་ངོ་ཐུག་མི་
རུང་། ཁྱོད་ཀྱིས་ངེས་པར་ཡིག་འབྲུ་གཅིག་ཀྱང་མ་བསྐྱུར་བར་གཤམ་
གྱི་ནང་དོན་ལྟར་མིང་བཀོད་མེད་པའི་འཕྲིན་ཞིག་ཕྲིས།
བརྩེ་བའི་ལྕམ་ལགས།
ངས་ཁྱོད་ཀྱིས་བསྒྲུབས་པའི་དོན་དག་ཤེས་ཡོད་པ་དང་། ཁྱོད་ཀྱི་
ཁྱོ་གས་ཀྱང་ཤེས་ཡོད། ཁྱོད་ངེས་པར་སྤྲང་ཕྲུག་དེ་དང་རིང་དུ་གྱེས་
དགོས།
འཕྲིན་ཡིག་བྲིས་ཚར་རྗེས་ང་ལ་སྤྲོད། དེ་ནས་སྒོར་་འའཆམ་འཆམ་
དུ་འགྲོ་རོགས། གལ་ཏེ་ཁྱོད་ཀྱིས་ངའི་སྒེའུ་ཁུང་ནང་དུ་དར་ཆ་དཀར་
པོ་ཡོད་པ་མཐོང་ན། གནས་ཚུལ་བདེ་བླག་ཡིན་པའི་རྟགས་ཡིན།
གལ་ཏེ་ཁྱོད་ང་ལ་དགའ་ན། ཁྱོད་སྒོར་མ་སོང་གོང་ང་ལ་ཤེས་སུ་
ཆུགས། གལ་ཏེ་ངེད་གཉིས་དུས་གཏན་དུ་ཁ་བྲལ་ན། ང་རང་མུ་མཐུད་
དུ་འཚོ་ཐབས་མི་འདུག འདི་ནི་ངས་ཁྱོད་ཀྱི་པང་ནས་དགའ་སྐྱིད་ཀྱི་
དཔལ་ལ་རོལ་བའི་འགྲོ་སོང་ཆུང་ཆུང་ཞིག་ཡིན་སྲིད།།།།

ལེའུ་བཅོ་ལྔ་བ།

ལྗུའུ་ལེན་གྱིས་འཕྲིན་ཡིག་ཅིག་བྲིས་ནས་ལྕམ་ངྷ་རེ་ནིལ་ལ་
སྤྲོད་སྐབས། ལྕམ་དྷ་རེ་ནིལ་དངངས་འཚབ་ཅི་ཡང་མེད་པར། “གལ་
ཏེ་དོན་དེར་ནོར་འཆུག་བྱུང་ན། ངའི་ཡོད་ཚད་ཀྱི་ཡོད་ཚད་ཤོར་ངེས་
རེད། སྒོར་མོ་སྒམ་གང་བོ་འདི་རི་མགོའི་གནས་གང་རུང་ཞིག་ལ་སྦས་
རོགས”ཟེར།
དེ་ནི་སྐུ་ཞབས་ངྷ་རེ་ནིལ་གྱི་མི་ཚེའི་ཁྲོད་ཆེས་དཀའ་སྡུག་གི་
ལོ་ཟླ་ཞིག་རེད། ཁོས་ཅི་ནུས་ཀྱིས་འཕྲིན་ཡིག་དེ་སུས་བྲིས་པར་ཚོད་
དཔག་བྱས། རང་ཉིད་ཀྱི་ལྕམ་ལས་གཞན་ཁོ་ལ་གྲོགས་པོ་བཅུ་མ་
གཏོགས་མེད། ཁོའི་བསམ་པར་ཁོ་ཚོ་ཚང་མས་ང་ལ་ཕྲག་དོག་བྱེད་
ཀྱིན་ཡོད་པར་འདོད། ཁྱད་པར་སྐུ་ཞབས་ཝ་ལེན་ནོ་ཌྷི། ང་ལ་བསམ་
འཆར་འདོན་མཁན་གྱི་གྲོགས་པོ་གཅིག་ཀྱང་མེད་པ་ཡིན་ནམ། ཨ།
ཧྥིལ་ཁཱོ་ཟི།
ཧྥིལ་ཁཱོ་ཟི་ནི་ཁོའི་བྱིས་དུས་ཀྱི་གྲོགས་པོ་ཡིན་པ་དང་། སྐུ་དྲག་
ཅིག་མིན། ལོ་བཅུའི་ཡར་སྔོན་ལ་ཧྥིལ་ཁཱོ་ཟི་ཡིས་ཚགས་པར་གྱི་ལས་
ཀ་བསྒྲུབས་པ་དང་། སྲིད་གཞུང་གིས་ཁོའི་ཆོག་མཆན་དཔང་ཡིག་
རྩིས་མེད་དུ་བཏང་། ཁོས་ཆུང་འདྲིས་གྲོགས་པོར་རོགས་རམ་བྱེད་
རྒྱུའི་རེ་བ་བཏོན་པར་སྐུ་ཞབས་དྷ་རཱེ་ནིལ་གྱིས་ཁས་ལེན་མ་བྱས། སྐུ་
ཞབས་ངྷ་རཱེ་ནིལ་གྱི་བསམ་པར། ད་ལྟ་རང་ཉིད་ལ་རྒྱུ་དང་དབང་ཆ་
ཡོད་ཀྱང་ཁོ་མཁོ་བྱུང་སྙམ།
ཁོའི་བསམ་པར། ངས་ཇི་ལྟར་བྱ་དགོས་སམ། ངས་ཁོ་གཉིས་མལ་
ས་ནས་གསོད་ཀྱང་ཆོག བཅའ་ཁྲིམས་ནི་ངའི་ཕྱོགས་སུ་ཡོད་པས། ང་
བཙོན་ཁང་ལ་འགྲོ་དགོས་མི་སྲིད། སྐུ་ཞབས་དྷ་རཱེ་ནིལ་གྱིས་རང་ཉིད་
ཀྱི་གྲི་ལ་ལྟ་བཞིན་ཡོད། ཁོས་ཁྲག་དྲན་མ་ཐག་འཇིགས་སྣང་ཞིག་
སྐྱེས།
ངས་ཁོ་གཉིས་རང་ཁྱིམ་ནས་མཐར་སྐྲོད་གཏོང་ཆོག་
ཀྱང་། དེ་ལྟར་བྱས་ན་ཁོ་གཉིས་ཕཱའེ་རེ་སི་རུ་འགྲོ་སྲིད་པ་དང་། མོས་
ཨ་ནེའི་ཤུལ་བཞག་རྒྱུ་ནོར་རྒྱུན་འཛིན་བྱེད་སྲིད་ལ། ང་རང་གླེན་པ་
ཞིག་དང་འདྲ་བར་བལྟས་བསྡོད་པ་ལས་འོས་མེད་པ་དང་། ཝེ་རེ་སི་རུ་
ཡོད་པའི་ངའི་གྲོགས་པོ་ཚང་མས་ང་ལ་འཕྱ་དམོད་བྱེད་ངེས་རེད།
ཤི་སོང་ན་འགྲིག་པར་འདུག དེ་ལྟར་ན་ང་ལ་གཞན་གྱིས་འཕྱ་དམོད་
བྱ་མི་སྲིད།
ལྕམ་དྷ་རཱེ་ནིལ་གྱིས་རང་ཉིད་ཀྱི་འཆར་གཞིར་གོ་སྐབས་གཅིག་
མ་གཏོགས་མེད་པ་ཤེས་ཡོད། མོས་འཕྲིན་ཡིག་ཁྱོ་གར་སྤྲད་དེ། “དེ་
རིང་མི་ཞིག་གིས་ང་ལ་འཇིགས་སུ་རུང་བའི་འཕྲིན་ཡིག་འདི་བྱིན།
ཁྱོད་ཀྱིས་མྱུར་མོར་འདི་སྐུ་ཞབས་སཱོ་རེལ་ལ་སྐུར་རོགས་"ཟེར།
སྐུ་ཞབས་ངྷ་རེ་ནིལ་གྱིས་འཕྲིན་ཡིག་དེར་བལྟས། འཕྲིན་ཡིག་དེ་
ཡང་འཕྲིན་ཤོག་སྔོན་པོའི་སྟེང་དུ་བྲིས་འདུག སྐུ་ཞབས་དྷ་རཱེ་ནིལ་ཐང་
ཆད་ཅིང་ཁོང་ཁྲོ་ལངས། ཁོའི་ལྕམ་གྱིས་ཁྱོད་ཀྱིས་ངེས་པར་ལྗུའུ་ལེན་
འགྲོ་རུ་ཆུགས། ཁོ་ནི་ལས་བཟོ་བའི་བུ་ཙམ་རེད། ཁོས་གཞན་ནས་བྱ་
བ་རྙེད་ངེས་རེད། སྐུ་ཞབས་ཝ་ལེན་ནོ་ཌྷིའམ་ཡང་ན་སྐུ་ཞབས་ངྷ་མོ་ལྗེ་
རན་གྱིས་ཁོ་གདན་ཞུ་བྱེད་ངེས་རེད”ཟེར།
སྐུ་ཞབས་དྷ་རཱེ་ནིལ་གྱིས་"ཁྱོད་གླེན་མ་རེད། བུད་མེད་ཀྱིས་ཅི་
ཡང་མི་ཤེས"ཞེས་གཤེ་གཤེ་བཏང་། སྐུ་ཞབས་དྷ་རེ་ནིལ་གྱིས་གཤེ་
གཤེ་བཏང་ནས་ཡུད་ཙམ་འགོར་ཡང་ལྕམ་དྷ་རཱེ་ནིལ་སེམས་བདེ་ལ་
བབས་འདུག མོའི་སེམས་སུ་དྲན་པ་ནི་ལྗུའུ་ལེན་ཁོ་ན་ཡིན་ལ། མོས་
ལྗུའུ་ལེན་གྱིས་མོ་སྤོབས་པ་ཞིག་ཏུ་བརྩིས་ན་བསམ་བཞིན་ཡོད།
མོས“ཁོ་ཟླ་ངོ་གཅིག་ལ་ཁ་འབྲལ་དུ་ཆུགས། ཁོའི་གྲོགས་པོ་དང་
མཉམ་དུ་ནགས་ནང་ནས་འདུག་ཆོག ལྗུའུ་ལེན་གྱིས་ཨེ་ལེ་ས་ཆུང་
མར་ལེན་པར་ཁས་ལེན་མཁན་བྱས་པ་ནས་བཟུང་། ང་ཁོ་ལ་བག་
ཆགས་བཟང་བོ་ཞིག་མི་འདུག ཁོ་ལ་རྒྱུ་ནོར་ངེས་ཅན་ཞིག་ཐོབ་འོས་
ཀྱང་། ཁོས་མོ་གསང་བའི་སྒོ་ནས་སྐུ་ཞབས་ཝ་ལེན་ནོ་ཌྷི་ལ་ངོ་ཐུག་
པར་སྐྱོན་འཛུགས་བྱས་སོང་"ཟེར།
དེ་ནི་བློ་ཡུལ་ལས་འདས་པའི་དོན་ཞིག་རེད། སྐུ་ཞབས་དྷ་རཱེ་ནིལ་
གྱིས་"ཨ། ངོ་མས་དོན་སྙིང་འདུག་”ཟེར།
ལྕམ་ངྷ་རཱེ་ནིལ་གྱིས་མུ་མཐུད་ནས་སྐུ་ཞབས་ཝ་ལེན་ནོ་ཌྷེ་ཡིས་
སྔོན་ཆད་ང་ལ་འཕྲིན་ཡིག་བྲིས་མྱོང་"ཟེར།
ད་ལྟ་སྐུ་ཞབས་དྷ་རཱེ་ནིལ་སྔར་ལས་ཁོང་ཁྲོ་ལངས་ཏེ། “འཕྲིན་
ཡིག་ང་ལ་ལྟ་རུ་ཆུགས།འཕྲིན་ཡིག་གང་ན་ཡོད་དམ་"ཟེར་
སྐུ་ཞབས་དྷ་རཱེ་ནིལ་གྱིས་སྔོན་ཆད་ཀྱི་འཕྲིན་ཡིག་དེ་དག་རྙེད་
པ་དང་། “འཕྲིན་ཡིག་དེ་དག་ཚང་མ་མིང་བཀོད་མེད་པའི་འཕྲིན་
ཡིག་གཉིས་པ་དང་འདྲ་བའི་འཕྲིན་ཤོག་ཡིན་པ་"ཤེས། ཁོས་མྱུར་མོར་
སྐུ་ཞབས་ཝ་ལེན་ནོ་ཌྷེ་བཙལ་ནས་གནས་ལུགས་ཤིག་བཤད་འདོད་
ཀྱང་།ལྕམ་ངྷ་རཱེ་ནིལ་གྱིས་ཁོའི་སེམས་ཁམས་བདེ་ལ་འབབ་ཏུ་བཅུག
མོ་རང་གིས། “མཁར་གྲོང་འདིའི་མི་མང་བོས་ཁྱོད་ལ་ཕྲག་དོག་
བྱེད་ཀྱིན་འདུག གལ་ཏེ་ཁྱོད་ཀྱིས་རྩོད་གླེང་གསར་དུ་བསླངས་ན། ཁོ་
ཚོས་ཁྱོད་ལ་འཕྱ་དམོད་བྱེད་ངེས་རེད"ཟེར། སྐུ་ཞབས་ངྷ་རཱེ་ནིལ་གྱིས་
འཐད་པའི་བརྡ་ལ་མགོ་བོ་ནང་དུ་ལྡེམ་ཙམ་བྱས། ཁོས་གནས་སྐབས་
སུ་སྐུ་ཞབས་ཝ་ལེན་ནོ་ཌྷེའམ་ཡང་ན་ཨེ་ལེ་ས་ལ་དོན་དེ་མི་གླེང་རྒྱུ
ཐག་བཅད།
ཁ་ཟས་ལ་རོལ་བའི་སྐབས་སུ། སྐུ་ཞབས་དྷ་རཱེ་ནིལ་གྱིས་ལྗུའུ་
ལེན་ལ་ཁྱོད་ཀྱིས་གཟའ་འཁོར་གཅིག་ལ་གནང་བ་ཞུས་ཏེ་ཝེ་རེ་སི་
ལ་སོང་ཆོག”ཟེར།
སྐུ་ཞབས་དྷ་རཱེ་ནིལ་ཕྱིར་སོང་རྗེས། ལྕམ་དྷ་རཱེ་ནིལ་གྱིས་ལྗུའུ་ལེན་
ལ་མོས་བསྒྲུབས་པའི་དོན་དག་གསལ་བོར་བཤད། ལྕམ་དྷ་རཱེ་ནིལ་
གྱིས་དགོང་མོ་དེར་ད་དུང་ཁོར་ཐུག་ན་བསམ་ཡོད་ཀྱང་། ལྗུའུ་ལེན་
གྱིས་བལྟས་ན་དེ་ནི་བློ་གྲོས་ལྡན་པའི་བྱ་བ་ཞིག་མིན་པར་བསམས།
མོས་"ཁྱོད་ཀྱིས་ང་ལ་རྩ་བ་ནས་དོ་སྣང་བྱེད་ཀྱིན་མི་འདུག”ཟེར།
ཁོས་"ངས་སེམས་ཁུར་བྱེད་ཀྱིན་ཡོད། ངས་ཉིན་མཚན་མེད་པར་
ཁྱོད་དྲན་ངེས་ཡིན་"ཞེས་ལན་བཏབ།
ཆོས་དཔོན་ཤ་ལན་བཙན་གྱིས་ཆོས་ཁང་དང་འབྲལ་དུ་འཇུག་
སྐབས། འབྱོར་ཕྱུག་ལྡན་པའི་རང་དབང་ཕྱོགས་ཁག་མང་བོས་ཁོ་ལ་
སྡོད་གནས་མཁོ་སྤྲོད་བྱེད་འདོད་ཀྱང་། ཆོས་དཔོན་གྱིས་དང་ལེན་མ་
བྱས། ཁོས་གླས་པའི་ཁང་མིག་གཉིས་ཀྱི་ནང་དུ་དཔེ་ཆས་ཁེངས་འདུག
རང་ཉིད་ཀྱི་གྲོགས་པོར་རོགས་རམ་བྱ་ཆེད། ལྗུའུ་ལེན་གྱིས་ཁོ་ལ་དཔེ་
སྒྲོམ་ཞིག་ལས།ཆོས་དཔོན་གྱིས་དགའ་སྤྲོའི་ངང“ངས་ཁྱོད་རང་འཇིག་
རྟེན་ཆོས་བརྒྱད་ཀྱིས་རྒྱུད་སླད་ཡོད་པར་བསམས་ཀྱང་།ང་རང་འཆུག་
སོང་"ཟེར།
ཉིན་གསུམ་གྱི་རྗེས་སུ། རྫོང་དཔོན་སྐུ་ཞབས་དྷ་མོ་ལྗེ་རན་ལྗུའུ་
ལེན་ལ་ཐུག་འཕྲད་དུ་ཡོང་། སྐུ་ཞབས་དྷ་མོ་ལྗེ་རན་གྱིས་དུས་ཚོད་
གཅིག་ལྷག་ལ་སྟོང་ལབ་བྱས། མཇུག་མཐར་ཁོས་ལྗའུ་ལེན་གྲོང་ཁྱེར་
གྱི་དཔོན་པོ་ཞིག་གི་ཁྱིམ་དུ་སོང་ནས་བྱིས་པའི་ཁྱིམ་ཞུས་དགེ་རྒན་བྱ་
དགོས་པའི་རེ་བ་ཞུས། དཔོན་པོ་དེས་ཁོ་ལ་བྱིན་པའི་ཕོགས་དངུལ་དེ་
སྐུ་ཞབས་དྷ་རཱེ་ནིལ་ལས་མང་ངེས་རེད།
ལྗུའུ་ལེན་གྱིས་ལན་ལ་སྐྱོན་བཙལ་ས་ཅི་ཡང་མི་འདུག ཁོས་དུས་
ཡུན་རིང་པོ་ཞིག་ལ་གཏམ་བཤད་བྱས། དེ་ནི་ཁོ་ལ་མཚོན་ན་གཏམ་
བཤད་ཀྱི་སྦྱོང་བརྡར་ཞིག་རེད། ཁོས་སྐུ་ཞབས་དྷ་རཱེ་ནིལ་གྱི་གུས་
སེམས་དང་། ཝེ་རེ་སི་གྲོང་ཁྱེར་གྱི་དགའ་ཞེན། རྫོང་དཔོན་གྱི་བཀའ་
དྲིན་སོགས་བཤད། རྩོད་པ་ལ་མཁས་པའི་བློན་ཆེན་ཞིག་ཡིན་ཡང་
འདི་ལྟ་བུའི་སྐད་ཆའི་ཚིག་ཚོགས་ལ་བརྟེན་ནས་ནང་དོན་འདི་འདྲའི་
ཉིང་བསྡུས་ཤིག་བསྟན་པའི་སྣང་ཚུལ་ཡོད་མི་སྲིད། སྐུ་ཞབས་དྷ་མོ་ལྗེ་
རན་གྱིས་ངེས་གཏན་གྱི་ལན་ཞིག་མ་རག་པས་བུད་སོང་། ཁོ་སྒོར་བུད་
པ་དང་ལྗུའུ་ལེན་གད་མོ་ཤོར། དེ་ནས་ཁོས་སྐུ་ཞབས་ངྷ་རཱེ་ནིལ་ལ་ཤོག་
ངོས་དགུ་ཡོད་པའི་འཕྲིན་ཡིག་ཅིག་བྲིས་ཏེ། ཁོ་གདན་ཞུ་བྱེད་མཁན་
སུ་ཡིན་མ་བཤད་པ་མ་གཏོགས་གནས་ཚུལ་གཞན་ཚང་མ་ཆད་ལྷག་
མེད་པར་ཇི་མ་ཇི་བཞིན་བཤད། སྐུ་ཞབས་ངྷ་རཱེ་ནིལ་གྱིས་སྐུ་ཞབས་ཝ་
ལེན་ནོ་ཌྷེ་ཡིན་པར་བསམ་སྲིད་པ་ཁོ་ཐག་ཡིན།
ཕྱི་ཉིན་སྐུ་ཞབས་ཝ་ལེན་ནོ་ཌྷེ་ཡིས་ལྗུའུ་ལེན་དགོང་ཟས་ལ་
གདན་དྲངས། སྐུ་ཞབས་ཝ་ལེན་ནོ་ཌྷེ་ནི་གཟུགས་སྟོབས་ཆེ་ཞིང་ལུས་
ལ་གསེར་དངུལ་གྱི་རྒྱན་ཆ་མང་བོ་བཏགས་ཡོད་པའི་མི་ཞིག་ཡིན།
ལྗུའུ་ལེན་གྱི་མཐོང་སྣང་དུ་མངོན་པའི་ལྕམ་ཝ་ལེན་ནོ་ཌྷི་ནི་ཁ་སྣ་
རགས་མོ་པའི་ངོ་གདོང་དང་འདྲ་བའི་སྟེང་ལ་སྣུམ་རྩི་མང་དུ་བྱུགས་
ཡོད་པ་ཞིག་རེད། ལྗུའུ་ལེན་གྱིས་ཁང་བར་ལྟ་སྐོར་བྱས། སྐུ་ཞབས་ཝ་
ལེན་ནོ་ཌྷི་ཡིས་དངོས་པོ་ཚང་མའི་རིན་གོང་རེ་རེ་བཞིན་ཁོ་ལ་བཤད།
ལྗུའུ་ལེན་མཐོང་སྣང་དུ་ཤར་བའི་མི་དང་དངོས་པོ་ཡོད་ཚད་ལ་སྡང
སེམས་སྐྱེས།
དགོང་ཟས་ལ་རོལ་བའི་སྐབས་སུ་བཟོ་གྲྭའི་བདག་པོ་ཞིག་གིས་
ཁོ་ལ་ལ་ཋིན་ཡི་གེའི་ནང་བྲིས་ཡོད་པའི་ཡེ་ཤུའི་གསུང་རབ་ཀྱི་དཔེ་
ཆ་ལ་བྱང་ཆ་ཡོད་མེད་དྲིས། ཁོར་ཡེ་ཤུའི་གསུང་རབ་ཀྱི་དཔེ་ཆ་བྱིན།
ཁོས་ཁྱད་དུ་འཕགས་པའི་འཇོན་ནུས་མངོན་བྱུང་། དགོང་ཟས་མཇུག་
སྒྲིལ་བའི་སྐབས་སུ་འབྱོར་ཕྱུག་ལྡན་པའི་གསར་བརྗེའི་རིང་ལུགས་པ་
མང་བོ་ཁོ་ལ་དགའ་བར་གྱུར་པ་དང་། ཁོ་ལ་ཡང་དེ་ལས་གསོལ་སྟོན
ལ་གདན་འདྲེན་པའི་མགྲོན་ཤོག་བཞི་འབྱོར་ཡོད།
ཁོ་རང་མགྲོན་དུ་བོས་པའི་དགོང་ཚིགས་དེས་ལྗུའུ་ལེན་ལ་སྐུ
ཞབས་ངྷ་རཱེ་ནིལ་ཚང་གི་མཉམ་དུ་རོལ་བའི་འཚོ་བ་ནི་ཐབས་སྡུག་
ཅིག་གཏན་ནས་མིན་པ་ཤེས་སུ་བཅུག སྐུ་ཞབས་ངྷ་རཱེ་ནིལ་གྱིས་
དབུལ་བོའི་གླིང་ནས་ཁེ་སྤོགས་བླངས་མྱོང་མེད་ལ། སྐུ་ཞབས་དྷ་རཱེ་
ནིལ་གྱིས་མགྲོན་པོར་རང་གི་ཆང་གི་རིན་གོང་གཏན་ནས་བཤད་
སྲིད།
ཉིན་འགའི་རྗེས་སུ། ལྕམ་དྷ་རཱེ་ནིལ་དང་བྱིས་པ་ཚོ་མཁར་གྲོང་དུ་
ཡོང་། བྱིས་པ་ཚོས་ལྗུའུ་ལེན་ཧ་ཅང་དྲན་བཞིན་ཡོད་པ་དང་། ཁོ་ཚོས་
རང་ཁྱིམ་དུ་ཁྲིད་འདོད་ཡོད། ཁོ་ཚོས་གླེང་མོལ་བྱེད་སྐབས་སྐུ་ཞབས་
དྷ་རཱེ་ནིལ་ནང་དུ་འཛུལ་ཡོང་། ཁོ་འཇིག་རྟེན་ཆོས་བརྒྱད་ཀྱི་དབང་དུ་
ཚུད་པའི་མི་ཞིག་ཡིན། རང་ཉིད་མེད་པའི་སྐབས་སུ་ཁྱིམ་མི་ཚོ་འདི་
ལྟར་སྤྲོ་སྐྱིད་ལྡན་པ་མཐོང་ནས་ཁོང་ཁྲོ་ཆེན་པོ་ལངས་སོང་།
སྐུ་ཞབས་ཝ་ལེན་ནོ་ཌྷེ་སྲིད་དོན་ལ་བྲེལ་བཞིན་གདའ།སྐུ་ཞབས་
ཨ་ཕིར་ཋི་འཚམས་འདྲིར་ཡོང་ནས་ཆོས་དཔོན་ཤ་ལན་ལས་འགན་
ནས་གནས་དབྱུང་བཏང་རྗེས་སུ། ཁོ་ལ་དབུལ་བོའི་ཁྲོད་ནས་དཀའ་
ལས་གཅིག་རྗེས་གཉིས་མཐུད་དུ་འབྱུང་བཞིན་ཡོད། ཁོ་ལ་ཚབ་བྱེད་
ཆོས་བདག་སྐུ་ཞབས་ཧྥི་རེ་ལཱེར་གྱི་རྒྱབ་སྐྱོར་ཐོབ་ཡོད་ཀྱང་། ད་ལྟ་སྐུ་
ཞབས་ཧྥི་རེ་ལཱེར་གྱིས་ཁོ་ལ་ལམ་སྟོན་ཡ་མ་ཟུང་རེ་བྱེད་ཀྱིན་འདུག
ཁོའི་ལྕམ་སྟེ་ཁང་བདག་གིས་ལྗུའུ་ལེན་གྱིས་རང་གི་བྱིས་པར་ཡི་གེ་
སློབ་ཏུ་འཇུག་འདོད་ཡོད། སྐུ་ཞབས་ཝ་ལེན་ནོ་ཌྷེ་ཡིས་རང་དང་རང་
ལ་སྲུང་སྐྱོབ་བྱས་མྱོང་པའི་སྐུ་ཞབས་ངྷ་རཱེ་ནིལ་གྱི་བར་ཅུང་མི་འགོར་
བར་གནད་དོན་འབྱུང་སྲིད་པ་རྟོགས།། །།

ལེའུ་བཅུ་དྲུག་པ།

ཉིན་གཉིས་ཀྱི་རྗེས་སུ། བཟའ་མི་ཚང་མ་ཝེ་རེ་སི་རུ་ལོག ལྗུའུ་
ལེན་གྱིས་རང་ལ་ལྕམ་དྷ་རེ་ནིལ་གྱིས་དོན་དག་ཅིག་གསང་ཡོད་པའི་
ཚོར་བ་བྱུང་། ལྗུའུ་ལེན་ཉེ་སར་སོང་བ་ན། མོས་ཁྱོ་གར་གླེང་མོལ་བྱེད་
མཚམས་བཞག་པ་རེད། དེས་ལྗུའུ་ལེན་ལ་མོར་མཛའ་བོ་གསར་བ་
ཞིག་རག་ཡོད་མིན་གྱི་དོགས་པ་ཟ་རུ་བཅུག་གླེང་མོལ་དེ་དག་གི་ཁྲོད་
ནས་ཁོ་ཚོས་ཝེ་རེ་སི་གྲོང་ཁྱེར་ལ་དབང་བའི་ཁང་བ་ཆེན་པོ་ཞིག་གི་
སྐོར་གླེང་བཞིན་པས། དེའི་དོན་ལྗུའུ་ལེན་གྱིས་གསལ་པོ་མི་ཤེས་པས་
ཁོ་རེ་ཞིག་མཚར་སྣང་གི་དྲ་བར་ཚུད། ཅུང་མ་འགོར་བར་རྩིག་ངོས་ཀྱི་
བརྡ་སྦྱོར་དེ་མཐོང་། ཕྱི་ཉིན་དུས་ཚོད་གཉིས་ཀྱི་སྟེང་དུ་ཁང་བ་དེ་ཕམ་
ཚོང་བྱ་རྒྱུ་རེད་འདུག འདི་འདྲའི་དུས་ཚོད་ཐུང་ངུ་ཞིག་ལ་དེར་སྤྲོ་བ་
ཡོད་པའི་མིས་བརྡ་སྦྱོར་ཇི་ལྟར་མཐོང་ཐུབ་བམ།
ལྗུའུ་ལེན་ཁང་བ་དེར་ལྟ་རུ་འགྲོ་སྐབས་མི་གཉིས་ཀྱིས་ཁ་བརྡ་
བྱེད་ཀྱིན་པ་ཐོས། ཁོ་ཚོས་བཤད་ན་ཆོས་དཔོན་མ་ཟི་ལེང་གིས་ཁང་
བ་དེ་གླ་རིན་ཕྱེད་ཀས་གྲོགས་པོ་ཞིག་ལ་བཙོང་བར་ཁས་ལེན་བྱས་
འདུག་པ་ལ། སྐུ་ཞབས་དྷ་རཱེ་ནིལ་ཡིད་འཐད་མ་བྱུང་བས། མཇུག་
མཐར་ཚབ་བྱེད་ཆོས་བདག་སྐུ་ཞབས་ཧྥི་རེ་ལཱེར་གྱིས་ཆོས་བདག་གི་
གཞིས་སྒར་དུ་བོས་པ་རེད།
ལྗུའུ་ལེན་གྱིས་ཕམ་ཚོང་དེའི་གོ་སྐབས་འཆོར་དུ་མ་བཅུག ཁོས་
མི་གཞན་གྱི་རིན་གོང་དམའ་མོའི་སྐོར་ནས་ཁ་བརྡ་བྱེད་བཞིན་པ་
ལ་ནན་གྱིས་ཉན། མི་ཞིག་གིས་རིན་གོང་མཐོ་ཙམ་སྟེར་འདོད་ཡོད་
འདུག ཁོའི་གྲོགས་པོས“ཁྱོད་ལ་ཁེ་ཕན་ཅི་ཡང་ཐོབ་མི་སྲིད་ཅེས་
གསལ་འདེབས་བྱེད་ཀྱིན་འདུག་"ཁྱོད་ཀྱིས་ཆོས་དཔོན་མ་ཟི་ལེང་
དང་། སྐུ་ཞབས་ཝ་ལེན་ནོ་ཌྷེ། ཆོས་བདག དེ་མིན་འཇིགས་སུ་རུང་
བའི་སྐུ་ཞབས་ཧྥི་རེ་ལཱེར་བཅས་ལ་ངོ་རྒོལ་བྱེད་པ་དེ་རང་སྡུག་རང་
གིས་ཉོས་པ་རེད”ཅེས།“ཁྱི་ཁ་བཙུམས་ལ་སྡོད། གྲོང་གཙོའི་གསང་
མྱུལ་བ་འགྲམ་ན་འདུག”ཟེར། ལྗུའུ་ལེན་གྱིས་སྐད་ཆ་དེ་བཤད་མཁན་
ལ་འཁོན་ལན་སློག་འདོད་ཀྱང་། ཁང་བ་ཕམ་ཚོང་བྱེད་པའི་དུས་ལ་
བབས་འདུག ཚོང་འགུག་མཁན་གྱིས་ཁང་བ་དེ་སྐུ་ཞབས་ངྷ་སེའེན
ཋི་ལྗེ་རཱོ་ལ་གླས་པ་དང་། ཡུན་ཚད་ནི་ལོ་དགུ་རེད། གྲོང་གཙོ་གནས་དེ་
དང་བྲལ་རྗེས། མི་རྣམས་ཀྱིས་གླེང་སློང་བྱེད་འགོ་བརྩམས།
མི་ཞིག་གིས་གྲོང་གཙོས་ཀྱང་དོན་དེར་བཀག་འགོག་བྱེད་ཐབ་
མི་འདུགཆོག་གི། མ་མཐའ་ཡང་ཁོས་རྐུ་མི་བྱེད་པ་རེད་"ཟེར།
མི་གཞན་པ་ཞིག་གིས“རྐུ་མི་བྱེད་དམ། གལ་ཏེ་མི་ཞིག་གིས་ཁོ་
ལ་བཤད་ན། ཁོས་བསྒྲུབ་ཁོ་ཐག་ཡིན། སཱོ་རེལ་ཆུང་བ་འདིར་ཡོད་
ཀིང་ཚོ་འགྲོ"ཟེར།
ལྗུའུ་ལེན་ཁོང་ཁྲོ་ལངས་ཀྱིན་ཁྱིམ་དུ་ལོགལྕམ་དྷ་རེ་ནིལ་སེམས་
སྡུག་ཆེན་པོ་བྱེད་བཞིན་འདུག་ཁྱོད་ཚོང་འགུག་ལ་ལྟ་རུ་སོང་བ་ཡིན་
ནམ་"ཞེས་དྲིས།
“ཡིན། ལྕམ་ལགས། མི་ཚང་མས་ང་རང་གྲོང་གཙོའི་གསང་མྱུལ་
བ་ཡིན་པར་རློམ་འདུག”
སྐུ་ཞབས་དྷ་རཱེ་ནིལ་ནང་དུ་འོངས།ཁོ་ཡང་བློ་ཕམ་འདུག ཁ་ཟས་
ལ་རོལ་སྐབས་ཁ་གྲགས་མཁན་གཅིག་ཀྱང་མེད།སྐུ་ཞབས་དྷ་རཱེ་ནིལ་
གྱིས་ལྗུའུ་ལེན་བྱིས་པ་ཚོ་དང་མཉམ་དུ་ཞིང་གྲོང་གི་ཁང་བའི་ནང་དུ་
འགྲོ་དགོས་པའི་བཀའ་བགོས། ལམ་བར་ནས་ལྕམ་དྷ་རཱེ་ནིལ་གྱིས་
རང་གི་ཁྱོ་གར་སེམས་གསོ་བྱེད་རྩིས་བྱས། “སྙིང་ཉེ་ལགས། ཁྱོད་དོན་
དག་འདི་ལྟ་བུ་ལ་གོམས་ལོབས་སུ་སོང་ན་འགྲིག་"
དགོང་མོ་དེར་བཟའ་མི་ཚང་མ་ཧ་ཅང་ལྷིང་འཇགས་ཡིན། གློ་
བུར་དུ་བྱིས་པ་ཞིག་གིས་དགའ་སྤྲོས་འུར་བརྒྱབ་བྱུང་། “མི་ཞིག་གིས་
སྒོ་རྡུང་གིན་འདུག་གཡོག་པོས་སྐྱེས་པ་ཕོ་སྒོ་ཅན་ཞིག་ནང་དུ་འཁྲིད་
ཡོང་།
“གྲོང་གཙོ་ལགས། ང་ནི་ལྗི་རོའོ་ནི་མཱོ་ཡིན། འདིར་འཕྲིན་ཡིག་
ཅིག་འདུག ནེའེ་ཕིལ་ཟི་གཞུང་ཚབ་ཁང་གི་སྐུ་ཞབས་བྷོ་ཝེ་ཡིས་ཁྱོད་
ལ་བྲིས་པ་རེད། ང་ཉིན་དགུ་ཡི་སྔོན་ཏག་ཏག་ལ་འདིར་ཡོང་བའི་ལམ་
དུ་ཆས་པ་ཡིན། ཁོའི་སྤྲོ་བ་ཆེན་པོས་དེ་ལྟར་བཤད། “དེ་ནས་ཁོས་
ལྕམ་ངྷ་རེ་ནིལ་ཁྱོད་ཀྱི་མ་སྤུན་ཕུ་བོ་སྐུ་ཞབས་བྷོ་ལྦཱེ་ཡིས་བཤད་ན་
ཁྱོད་ཀྱིས་ཨེ་ཋི་ལཱེའི་སྐད་ཡིག་མཁྱེན་པར་འདུག་སྐད།”
ཨེ་ཋི་ལཱེའི་མི་དེའི་དགའ་སྤྲོའི་དབང་གིས་མཚན་མོ་དེ་སྡུག་
བསྔལ་དེ་དགའ་སྐྱིད་ཀྱི་ཕྱོགས་སུ་བསྒྱུར། ལྕམ་ངྷ་རཱེ་ནིལ་གྱིས་ཁོ་ལ་
དགོང་ཚིགས་འདྲེན་རྒྱུའི་ཨུ་ཚུགས་བྱས་པ་དང་། མོས་ལྗུའུ་ལེན་གྱིས་
གཞན་གྱི་སྣང་ངོར་རང་ཉིད་གསང་མྱུལ་བ་ཡིན་པའི་དོན་དེ་བརྗེད་
འདུག སྐུ་ཞབས་ལྗི་རོའོ་ནི་མཱོ་ནི་གླུ་བ་སྐད་གྲགས་ཅན་ཞིག་ཡིན་
ཁོ་ཁྱིམ་ཚང་ཡ་རབས་ཤིག་ནས་སྐྱེས་པ་དང་མི་གཞན་ལ་མཛའ་
མཐུན་ལྡན་པ་ཡིན། ཧྥ་རན་སི་རུ་སྤྱོད་ཡོན་གཉིས་ལྡན་གྱི་མི་དཀོན་
པོར་བརྩི་བ་ཡིན། དགོང་ཟས་ལ་རོལ་རྗེས། ཁོས་མི་སེམས་མགུ་བའི་
གཏམ་རྒྱུད་རེ་འགའ་བཤད་པས། ཞོགས་པའི་དུས་ཚོད་གཅིག་གི་
སྟེང་། བྱིས་པ་ཚོ་ད་དུང་ཁོར་འཐམས་ནས། ཁོས་ཡང་བསྐྱར་གཏམ་
རྒྱུད་ཅིག་བཤད་དགོས་པའི་རེ་བ་འདོན་བཞིན་གདའ།
ཕྱི་ཉིན་ཞོགས་པར། ལྕམ་དྷ་རེ་ནིལ་གྱིས་ཁོ་ལ་ཕཱའེ་རེ་སི་རུ་
བགྲོད་པར་མཁོ་བའི་མཚམས་སྦྱོར་ཡི་གེ་འགའ་བྱིན།
དོན་དག་ཅིག་གིས་ལྗུའུ་ལེན་ཧ་ལས་སུ་བཅུག ཝེ་རེ་སི་ནས་
ཁེར་རྐྱང་དུ་འཚོ་བ་རོལ་བའི་གཟའ་འཁོར་འགའ་ནི་ཁོ་ལ་མཚོན་ན་
བདེ་སྐྱིད་ཀྱི་དུས་སྐབས་ཤིག་ཡིན་པ་རེད། ཁོས་དཔེ་ཀློག་བྱེད་ཆོག་
པ་དང་། རྩོམ་འབྲི་བྱེད་ཆོག་ལ། བསམ་གཞིགས་ཀྱང་བྱེད་ཆོག བདེ
སྐྱིད་དེ་ནི་དེ་འདྲའི་ཐོབ་སླ་བ་ཞིག་ཡིན་ནམ། ངས་དཀའ་སྤྱད་ཀྱིས་བྱ་
བ་བསྒྲུབ་མི་དགོས་ལ། ཨེ་ལེ་ས་ཆུང་མར་བླངས་ཆོག་པ་དང་།ཡང་ན་
ཧྥུའུ་ཁེའེ་དང་གྲོགས་བསྒྲིག་ཆོག
མཚམས་ལན་རེར་ལྕམ་དྷ་རེ་ནིལ་གྱི་བསམ་པར། རང་ཉིད་ལ་
གློ་བུར་དུ་འགྱུར་ལྡོག་བྱུང་སྟེ་སྐུ་ཞབས་དྷ་རཱེ་ནིལ་གྱི་ཆུང་མ་བྱས་མེད་
ཚེ༑ཅི་འདྲའི་བདེ་སྐྱིད་ལྡན་ཨང་། མོས་ལྗུའུ་ལེན་དང་གཉེན་སྒྲིག་བྱེད་
ཆོག་ལ། ལྗུའུ་ལེན་གྱིས་མོའི་བྱིས་པ་ཚོར་བཅངས་པའི་དགའ་བ་དེ་ཁོ་
ཚོའི་ཨ་ཕ་ལས་ཀྱང་ལྷག་སྙམ། མོས་ཕཱའེ་རེ་སི་རུ་འཚོ་བ་རོལ་བའི་
སྐོར་ལ་སྟོང་འདང་བརྒྱབ་པ་དང་། ཁོ་ཚོ་མི་ཚང་མ་ཧ་ཅང་བདེ་སྐྱིད་
ལྡན་པར་འཚོ་བཞིན་འདུག
ཡིན་ཡང་། མཁར་གྲོང་ཧྲིལ་བོའི་མི་ཚང་མ་སྤྲོ་བོ་མ་བྱུང་བ་
དང་། ཁོ་ཚོ་ཁོང་ཁྲོ་ལངས་འགོ་བརྩམས། ལྗུའུ་ལེན་སྔར་བཞིན་སྐུ་
ཞབས་དྷ་རཱེ་ནིལ་གྱི་ཁྱིམ་དུ་བསྡད་ཡོད། སྐུ་ཞབས་ཝ་ལེན་ནོ་ཌྷེ་ཡིས་
ཨེ་ལེ་ས་ལ་ཁྱིམ་གཞན་ཞིག་ནས་བྱ་བ་བཙལ། དེའི་ཞོར་དུ་མོས་ཆོས་
དཔོན་ཤ་ལན་དང་གསར་དུ་འགན་ཁུར་བའི་ཆོས་དཔོན་གྱི་གམ་ནས་
འགྱོད་བཤགས་བྱས་པ་དང་། ཁོ་གཉིས་ལ་ལྗུའུ་ལེན་དང་ལྕམ་དྷ་རཱེ་
ནིལ་བརྩེ་དུང་ཆགས་ཡོད་པའི་སྐོར་རྒྱས་པར་བཤད།
ཆོས་དཔོན་ཤ་ལན་གྱིས་མི་མངགས་ནས་ལྗུའུ་ལེན་བོས། “ངས་
ཁྱོད་ལ་ཅི་ཡང་མི་འདྲི།ཁྱོད་རང་ཉིན་གསུམ་གྱི་ནང་ངེས་པར་བྷི་ཛ་སཱོ་
ཆོས་ཁང་དུ་འགྲོ་བའམ་ཡང་ན། ཁྱོད་ཀྱི་གྲོགས་པོ་ཧྥུའུ་ཁེའེ་ཡི་གམ་
དུ་འགྲོ་དགོས། ཁོས་ཁྱོད་ལ་བྱ་བ་ཞིག་སྟེར་ཐུབ་ན་འགྲིག་འདུག ཁྱོད་
ངེས་པར་དུ་འགྲོ་དགོས། ཉུང་མཐར་ཡང་ལོ་གཅིག་གི་ནང་དུ་ཕྱིར་ཝེ་
རེ་སི་རུ་ཡོང་མི་ཆོག་”ཟེར།
ལྕམ་དྷ་རེ་ནིལ་གྱིས་རང་ཉིད་ལྗུའུ་ལེན་དང་ངེས་པར་དུ་ཁ་
འབྲལ་དགོས་པ་ཤེས་ཡོད་ཀྱང་། སེམས་ཁྲལ་ཆེན་པོ་བྱེད་ཀྱིན་འདུག
ཁོ་སོང་རྗེས་རང་ཉིད་བརྗེད་འགྲོ་སྲིད། མི་གཞན་པ་ཞིག་ཁོར་དགའ་
སྲིད་ལ། ཁོ་ཡང་དེ་ལ་ཕར་དགའ་སྲིད་སྙམ། ལྗུའུ་ལེན་གྱིས“གལ་ཏེ་
ཁོ་ཚོས་ང་འགྲོ་དགོས་པར་བཤད་ན། ང་འགྲོ་ཆོག འོན་ཀྱང་། ང་སོང་
ནས་ཉིན་གསུམ་འགོར་བའི་དགོང་མོར་ཕྱིར་ཁྱོད་ལ་བལྟ་རུ་ཡོང་ངེས་
ཡིན་"ཟེར། དེ་ལྟར་བཤད་པས་ལྕམ་ངྷ་རཱེ་ནིལ་གྱིས་ད་གཟོད་ལྗུའུ་ལེན་
རང་ལ་དགའ་བཞིན་པ་ཤེས།
སྐུ་ཞབས་དྷ་རཱེ་ནིལ་ལ་ཡང་བསྐྱར་འཕྲིན་ཡིག་ཅིག་འབྱོར་བ་
དང་། ཁོས་སྐུ་ཞབས་ཝ་ལེན་ནོ་ཌྷི་བཙལ་ནས་རྒྱལ་ཕམ་རྩོད་པར་
འདོད། ལྕམ་དྷ་རཱེ་ནིལ་དུས་ཚོད་འགའ་བཀོལ་ནས་ད་གཟོད་ཁོའི་
བསམ་ཚུལ་བསྒྱུར་ཐུབ་པ་ཙམ་བྱུང་། ཁྲིད་སྟོན་ཐེངས་འགའ་བྱས་
པ་བརྒྱུད། མོས་ཁོ་ལ་ཆེས་བཟང་བའི་ཐག་གཅོད་བྱེད་ཐབས་ནི་ལྗུའུ་
ལེན་ལ་རོགས་རམ་བྱས་ནས་བྷི་ཛ་སཱོ་ཆོས་ཁང་དུ་བསྐྱལ་རྒྱུ་དེ་ཡིན
པར་ཡིད་ཆེས་སུ་བཅུག མཇུག་མཐར་སྐུ་ཞབས་དྷ་རཱེ་ནིལ་འཐད་པ་
བྱུང༌།
ཉིན་གསུམ་གྱི་རྗེས་སུ། ལྗུའུ་ལེན་དུས་བཅད་ལྟར་ལྕམ་དྷ་རཱེ་ནིལ་
གྱི་ཁང་བའི་ནང་དུ་སླེབས།ཁོའི་ཡིད་སེམས་སྤྲོ་བས་བརྟས་ཀྱང་།ལྕམ་
དྷ་རཱེ་ནིལ་གྱི་སེམས་སུ་དེ་ནི་ཆེས་མཇུག་མཐར་ཁོ་དང་ཐུག་པ་ཡིན་
པར་བསམས།མོའི་ལུས་ཕུང་བེམ་རོ་ལྟར་འཁྱག་ཅིང་། ལྗུའུ་ལེན་གྱིས་
འོ་བྱེད་པར་ཚོར་ལན་ཅི་ཡང་སྤྲོད་མ་ཐུབ།
ལྗུའུ་ལེན་བྷི་ཛ་སཱོ་དུ་འགྲོ་བའི་ལམ་བར་ནས་ཝེ་རེ་སིའི་ཆོས་
ཁང་མཐོང་སྣང་ལས་ཡལ་རག་བར་དུ་ཡང་ཡང་ཕྱིར་མིག་བལྟས།
ལྗུའུ་ལེན་གྱིས་བྷི་ཛ་སཱོ་ཡི་རྔམ་བརྗིད་ལྡན་པའི་ལྕགས་རི་ནག་
པོ་དེ་མཐོང་བྱུང༌། ཁོའི་བསམ་པར་གལ་ཏེ་ང་ནི་ཆོས་ཁང་གི་སློབ་མ་
ཞིག་མ་ཡིན་པར་འཐབ་མོ་བ་ཞིག་གི་ཚུལ་དུ་གྲོང་ཁྱེར་འདིར་ཡོང་བ་
ཡིན་ན་གནས་ཚུལ་རྩ་བ་ནས་གཅིག་འདྲ་ཡིན་མི་སྲིད་སྙམ། མཁར་
གྲོང་དེ་ནས་གང་སར་བགྲོད་སྐབས་ཁོས་གྲོང་ཁྱེར་དེའི་ལོ་རྒྱུས་ཡིད་
ལ་དྲན་བྱུང་།
ཁོས་ཧྥུའུ་ཁེའེ་ཡིས་བྱིན་པའི་ལྭ་བ་དེ་གྱོན་ཡོད། ཁོ་ཇ་ཁང་ཆེན་
པོ་ཞིག་གི་སྒོ་ཁར་བསྡད། ཐོག་མར་ཁོ་ལ་འཚབ་འཚུབ་ཀྱི་སྣང་བ་
ཞིག་དབང་མེད་དུ་བྱུང་ཡང་། མཇུག་མཐར་ཁོ་རང་ཁང་བའི་ནང་དུ་
སོང་། ཁང་བ་དེའི་ནང་དུད་སྨུག་གིས་ཁེངས་ཡོད་ལ། ཁོར་མི་གཞན་
ལ་འཚིག་ཇ་ཞིག་སློང་བར་ངོ་ཚ་ཆེན་པོ་སྐྱེས།
སྒྲོམ་སྟེགས་ལྟག་རྒྱབ་ཏུ་ལངས་པའི་སྲས་མོ་དེས། ངོ་ཚ་ཅན་གྱི་
ཕོ་གསར་རྫིག་པོ་དེ་མཐོང་བྱུང་། མོས་ཁོ་ལ་འཚམ་འདྲི་བྱས། ལྗུའུ་
ལེན་ནི་འཐབ་མོ་བ་གཡུལ་སར་ཆས་པ་ལྟར་ཕར་སོང་སྟེ་ཁུག་མ་
སར་བཞག ལྗུའུ་ལེན་གྱིས་སྤོབས་པ་ཆེར་བསྐྱེད་བྱ་རྒྱུའི་སེམས་ཐག་
བཅད་དེ། “ལྕམ་སྐུ་ཞབས། ང་ནི་ཐེངས་དང་བོར་བྷི་ཛ་སཱོ་དུ་ཡོང་བ་
ཡིན། ང་ལ་བག་ལེབ་འགའ་དང་འཚིག་ཇ་ཞིག་དགོས། ངས་སྒོར་མོ་
སྟེར་ཆོག”ཟེར།
མོས་“ཁྱོད་ངའི་ཉེ་ས་འདིར་སྡོད”ཟེར། མོས་གོ་སྐབས་དེ་དང་
བསྟུན་ནས་རང་གི་གཟུགས་བྱད་ངོམ་སོ་བྱས།
ལྗུའུ་ལེན་དེར་བསྡད་རྗེས་མོས་ཁོ་ལ་བག་ལེབ་ཅིག་བྱིན། ཁོ་
འདང་རྒྱག་གི་ནང་ཚུད་དེ། མཛེས་སྡུག་ཡིད་དུ་འོང་བའི་བུད་མེད་
དེ་དང་ལྕམ་ངྷ་རཱེ་ནིལ་གཉིས་ཞིབ་བསྡུར་བྱས། “ཁྱོད་ཀྱི་མིང་ལ་ཅི་
ཟེར་་ཁོས་དེ་ལྟར་དྲིས།
"ཨ་མན་དྷ་བྷེ་ནཱཾ"ཟེར།
“ངའི་མིང་ལ་ལྗུའུ་ལེན་སཱོ་རེལ་ཟེར། ང་གནས་འདིར་གཉེན་ཉེ་
དང་གྲོགས་པོ་ཅི་ཡང་མེད།”
མོས་སྤྲོ་སྐྱིད་ངང“འོ། ངས་ཤེས་སོང་། ཁྱོད་འདིར་ཁྲིམས་ལུགས་
སྦྱོང་དུ་ཡོང་བ་ཡིན་ནམ།"
ཁོས"མིན།ང་ཆོས་ཁང་དུ་སློབ་སྦྱོང་ལ་ཡོང་བ་ཡིན་"ཟེར།
ཨ་མན་དྷ་ཕངས་སེམས་ཆེན་པོས་འཚིག་ཇ་ལེན་དུ་སོང་།
ཨ་མན་དྷ་ཕྱིར་ཡོང་སྐབས། ལྗུའུ་ལེན་གྱིས་ཁོས་དུས་རྒྱུན་གོན་
པའི་ལྭ་བ་ཉར་འཇོག་བྱེད་པའི་རེ་བ་བཏོན་པར་མོས“ངས་ད་ལྟ་ཁྱེར
མི་རུང་། ཡིན་ཡང་ཁྱོད་ཀྱིས་ང་ལ་སྐུར་ཆོག”་ཟེར།
ལྗུའུ་ལེན་མོའི་མིག་ཟུང་ལ་ཅེར་བཞིན། “ཨ་མན་དྷ། ངས་བསམ་
ན་ང་ཁྱོད་ལ་དགའ་བ་འདྲ་"ཟེར།
ཏག་ཏག་སྐབས་དེར་མོའི་མཛའ་བོ་ཇ་ཁང་དུ་སླེབས་བྱུང་
བས། མོས་"ཁྱོད་རང་མྱུར་མོར་འགྲོ་དགོས། མ་སོང་གོང་རྩིས་རྒྱག་
རོགས་"ཟེར།
ལྗུའུ་ལེན་ཇ་ཁང་གི་སྒོ་ཁ་ནས་དུས་ཚོད་གཅིག་ལ་ལངས་ནས
བསྡད། ཁོ་རང་བྷི་ཛ་སཱོ་ལ་ཐོག་མར་ཡོང་བ་ཡིན་པས། ཕམ་ཉེས་ཀྱི་
ཚོར་བ་ཞིག་དབང་མེད་དུ་བྱུང་། ཁོས་མགྲོན་ཁང་ཆུང་བ་གཞན་ཞིག་
བཙལ་ནས། ལྭ་བ་ལྷག་མ་གནས་དེར་བཞགཁོ་རང་ཆོས་ཁང་དུ་འགྲོ་
བར་འཇིགས་དངངས་སྐྱེས། ཁོའི་བསམ་པར་དེ་ནི་བཙོན་ཁང་ཞིག་
དང་ཀུན་ནས་མཚུངས་སྲིད་སྙམ།། །།

ལེའུ་བཅུ་བདུན་པ།

ལྗུའུ་ལེན་གྱིས་ཆོས་ཁང་བཙལ་ནས་རྙེད་ཡོད་ཀྱང་སེམས་
འཚབ་བཞིན་འདུག ཁོས་སྐར་མ་བཅུ་ལ་བསྒུགས་རྗེས་ད་གཟོད་སྒོ་
རྡུང་།ཁོས་གདོང་གི་ཉམས་འཇིགས་སུ་རུང་བའི་མི་དེར་རང་ཉིད་ཀྱིས་
ཆོས་ཁང་གི་འགོ་བ་སྐུ་ཞབས་ཕཱའེར་ཌྷི་མཇལ་འདོད་པར་བཤད། ཁོ་
ཚོ་སྟབས་བདེའི་ཁང་བ་ཞིག་ཏུ་སླེབ། གྱོན་གོས་ཧྲལ་ཧྲུལ་ཡིན་པའི་
མི་ཞིག་གིས་གནས་དེར་ཅི་ཞིག་འབྲི་བར་བྲེལ་འདུག དེའི་རྗེས་སུ་མི་
དེས་འཇིགས་ཡེར་བར་བྱེད་པའི་མིག་མདངས་ཀྱིས་ཁོ་ལ་ལྟ་ཙམ་བྱས་
ཏེ༑"ཁྱོད་ཀྱི་མིང་ལ་ཅི་ཟེར"ཅེས་དྲིས།
“ལྗུའུ་ལེན་སཱོ་རེལ་ཟེར།
“ཁྱོད་རྗེས་ལ་ལུས་ཐལ།"ལྗུའུ་ལེན་གྱིས་མིག་ཟུང་དེར་ཡང་བསྐྱར་
ལྟ་མ་ཕོད་པར་སར་འགྱེལ་སོང་།
ལྗུའུ་ལེན་བརྒྱལ་ལས་སངས་སྐབས། མི་དེས"་་ཆོས་དཔོན་ཤ་ལན་
གྱིས་ཁྱོད་ངའི་འདིར་མཚམས་སྦྱོར་བྱས་སོང་། ཁོ་ནི་ས་ཁུལ་འདིའི་
ཆེས་བཟང་བའི་ཆོས་དཔོན་ཡིན། ངེད་གཉིས་ནི་ལོ་ངོ་སུམ་ཅུའི་
གྲོགས་པོ་ཡིན"ཟེར།
“འོ། ཁྱོད་ནི་སྐུ་ཞབས་ཕཱའེར་བྷི་ཡིན་ནམ་ལྗུའུ་ལེན་གྱིས་དེ་ལྟར་
དྲིས།
“ཡིན་ལགས། ཆོས་དཔོན་ཤ་ལན་གྱིས་ང་ལ་འཕྲིན་ཡིག་ཐུང་
ངུ་ཞིག་བསྐུར་ནས་ཁྱོད་མཚམས་སྦྱོར་བྱས། ཁོས་འཕྲིན་ཡིག་ནང་
དུ་འདི་ལྟར་བྲིས་ཡོད་དེ། ངས་ཁྱོད་ལ་ལྗུའུ་ལེན་སཱོ་རེལ་མཚམས
སྦྱོར་བྱེད། ཁོ་ལ་བློ་རིག་ལྡན་ཞིང་ཡིད་འཛིན་ཧ་ཅང་བཟང་། ཡིན་
ཡང་། ངས་ཁོའི་དད་མོས་རྣམ་དག་ཡིན་མིན་མི་ཤེས། ཁྱོད་ཀྱིས་ལྗུའུ་
ལེན་ཁྱོད་ཚོའི་ཆོས་ཁང་དུ་ལེན་པར་རེ་ཞུ་བྱས་པ་ཡིན། ཁོ་ལ་ཇི་ལྟར་
རྒྱུགས་བླངས་ཀྱང་ཆོག ངས་རང་ནུས་ཅི་ལྕོགས་ཀྱིས་ཁོ་ལ་བསླབས་
ཡོད།"
“ཁྱོད་ཀྱིས་ལ་ཋིན་ཡི་གེ་ཤེས་སམ་"ཆོས་དཔོན་ཕཱའེར་ངྷི་ཡིས་ལ་
ཋིན་སྐད་ཀྱིས་དེ་ལྟར་དྲིས།
ལྗུའུ་ལེན་གྱིས་ལ་ཋིན་སྐད་བཀོལ་ནས་ལན་བཏབ་པ་དང་། ཁོ་
གཉིས་ཀྱིས་དུས་ཡུན་རིང་བོར་གླེང་མོལ་བྱས།
ཆོས་དཔོན་ཕཱའེར་བྷི་ཡིས་ཁོ་ལ་ཆོས་ལུགས་ཀྱི་གནད་དོན་རེ་
འགའ་དྲིས་པར། ལྗུའུ་ལེན་ཡེ་ཤུའི་གསུང་རབ་ཀྱི་དཔེ་ཆ་ལ་ལྟ་རྒྱ་ཐོས་
རྒྱ་ཆེ་བར་མཐོང་ནས་ཆོས་དཔོན་ཧ་ལས་པར་གྱུར། ཡིན་ཡང་། ལྗུའུ་
ལེན་ཆོས་དཔོན་ཉིད་ཀྱི་བརྩམས་ཆོས་ལ་རྒྱུས་ལོན་ཅི་ཡང་མི་འདུག
ལྗུའུ་ལེན་གྱི་བློ་རིག་ཧ་ཅང་རྒོད་པས། ཆོས་དཔོན་ཕཱའེར་རྗི་ཡིས་ཁོ་
རང་ཆོས་ཁང་དུ་བསྡུ་ལེན་བྱེད་རྒྱུ་ཐག་བཅད།
ཆོས་དཔོན་ཕཱའེར་བྷི་ཡིས་“ངས་རང་གི་ཆོས་ཁང་དུ་མི་གཞན་པ་
ཡོང་བར་ལས་སླ་མོར་ཁས་ལེན་བྱ་མི་སྲིད་ཀྱང་། ཆོས་དཔོན་ཤ་ལན་
གྱིས་ཁྱོད་ལ་ལོ་མང་བོར་སློབ་སྟོན་གནང་མྱོང་སྟབས། དེ་ནི་ཁོ་ལ་དྲིན་
ལན་འཇལ་བ་ཙམ་ཡིན། ཁྱོད་རང་ཆོས་ཁང་འདིར་སྡོད་པའི་སྐབས་
སུ་གསང་བའི་ཚོགས་ཁག་གང་རུང་ལ་ཞུགས་མི་རུང་། དེ་མིན་ད་དུང་
སྒོར་མོ་བཀོལ་བར་སེམས་ཆུང་བྱོས”ཟེར།
ཁོས་མི་གཞན་པ་ཞིག་བོས་ཏེ།“ལྗུའུ་ལེན་ སཱོ་རེལ་ཁང་བ་གཅིག་
ཐིག་གསུམ་གྱི་ནང་དུ་ཁྲིད་སོང་"ཟེར།
རང་གཅིག་པུ་ཁང་ཤད་གཅིག་ཏུ་སྡོད་པ་ནི་དམིགས་བསལ་གྱི་
སྣེ་ལེན་ཞིག་ཡིན་པ་དང་། ལྗུའུ་ལེན་གནས་དེའི་ཡུལ་ལྗོངས་ལ་ཡང་
དགའ་མོས་སྐྱེས། ཁོས་དེ་ནས་ཌྷུའུ་གཙང་བོ་མཐོང་ཐུབ་པ་རེད། ཉིན་
དེར་ཁོ་ཧ་ཅང་ཐང་ཆད་ཡོད་པས། ལྗུའུ་ལེན་ཅུང་མ་འགོར་བར་གཉིད་
དུ་ཡུར། ཞོགས་པར་གཉིད་ལས་སད་རྗེས།ཁོས་རང་པང་གཅལ་སྟེང་དུ་
ཉལ་ཡོད་པ་ཤེས།
ལྗུའུ་ལེན་རྗེས་སུ་ལུས་པས། ལས་རོགས་ཁྲིད་སྟོན་པ་ཞིག་གིས་
ཁོ་ལ་སྐྱོན་བརྗོད་ནན་མོ་བྱས། ལྗའུ་ལེན་ཁོང་ཁྲོ་མ་ལངས་པའི་ཁར་
ལ་ཋིན་སྐད་ཀྱིས་“་ངས་ཉེས་པ་བསགས་སོང་། ངས་རང་ཉིད་ཀྱི་ནོར་
འཆུག་གི་བྱ་སྤྱོད་ལ་འགྱོད་བཤགས་བྱེད་ངེས་ཡིན་"ཟེར།
འགོ་བརྩམས་པ་ཧ་ཅང་ལེགས་པས། སློབ་མ་མང་བོས་ལྗུའུ་
ལེན་ལ་ཡིད་སྨོན་བྱེད་བཞིན་གདའ། མི་རྣམས་ཁོ་ལ་མཚར་སྣང་ཆེ་
ཡང་། ཁོས་ཁོ་ཚོ་དང་གླེང་མོལ་མ་བྱས། ཁོས་སློབ་གྲོགས་གཞན་པ་
དག་རང་ཉིད་ཀྱི་དགྲ་བོར་བརྩིས་ཡོད་ལ། ཆེས་ཉེན་ཁ་ཆེ་བའི་དགྲ་བོ་
ནི་ཆོས་དཔོན་ཕཱའེར་ཌྷི་ཡིན་པ་རེད།
ཉིན་འགའི་རྗེས་སུ། ལྗུའུ་ལེན་གྱིས་ངེས་པར་འགྱོད་གསོལ་ཆོས་
དཔོན་ཞིག་གདམ་དགོས། འགྱོད་གསོལ་ཆོས་དཔོན་ནི་སློབ་མ་ཚོས་
རང་ཉིད་ཀྱི་ཉེས་པ་འགྱོད་བཤགས་བྱེད་སའི་མི་ཡིན། ལྗུའུ་ལེན་གྱིས་
བལྟས་ན་ཆོས་ཁང་གི་འགོ་བ་ཆོས་དཔོན་ཕཱའེར་ཌྷི་བྱས་ན་འགྲིག་
སྙམ། སློབ་གྲོགས་གཞན་ཞིག་གིས་ཁོ་ལ་དེ་ནི་ནོར་འཆུག་ཡིན་པར་
བཤད་པས། ལྗུའུ་ལེན་གྱིས་ཆོས་དཔོན་ཁ་སི་ཋཱ་ནཱཾ་དྷཱ་གདམ་ཆོག ཁོ་
ནི་ཡེ་ཤུའི་ཆོས་ལུགས་ཀྱི་དད་ལྡན་པ་ཞིག་རེད། “མི་ལ་ལས་ཆོས་
དཔོན་ཕཱའེར་ཌྷིར་ཡིད་མི་ཆེས་ལ། ཆོས་དཔོན་ཁ་སི་ཋཱ་ནཱེ་དྷཱ་ནི་ཆོས་
དཔོན་ཕཱའེར་ཌྷིའི་དགྲ་བོ་རེད་"ཟེར།
སློབ་མ་གཞན་དག་ནི་དབུལ་ཕོངས་དང་བབ་ཆགས་ཀྱི་ཞིང་གྲོང་
གི་མི་ཡིན་ཞིང་། ལྗུའུ་ལེན་གྱི་བསམ་པར་རང་ཉིད་གཞན་པ་ཀུན་
ལས་ལྷག་པ་དང་། མི་དེ་དག་གིས་བྱ་བ་སྟབས་བདེ་དང་ཁ་ཟས་ཞིམ་
པོ་ཁོ་ན་བསམ་བཞིན་ཡོད་པར་འདོད། ཞིང་སའི་ནང་དུ་ངལ་རྩོལ་
བྱེད་པ་ལས་མཁར་གྲོང་དུ་ཆོས་དཔོན་བྱེད་རྒྱུ་སླ་མོ་ཡིན་པ་རེད།
ལྗུའུ་ལེན་གྱིས་ཁོས་སློབ་ཁྲིད་སྐབས་སུ་ཤེས་པའི་གནས་ཚུལ་ལ་
ཡིད་ཆེས་མི་བྱེད་ཀྱང་། དོན་དག་གཞན་པ་བསྒྲུབ་རྒྱུ་མེད་པས་ཁོས་
སློབ་སྦྱོང་ལ་འབད་འབུངས་ཆེས་ཆེར་བྱས། ཁོའི་བསམ་པར་ཚང་
མས་རང་ཉིད་བརྗེད་ཡོད་པར་སྙམ། ཆོས་དཔོན་ཕཱའེར་ཌྷི་ཡིས་ལྐོག་
ནས་བུད་མེད་ཅིག་གིས་ལྗུའུ་ལེན་ལ་བསྐུར་བའི་འཕྲིན་ཡིག་འགར་
ལྐོག་ལྟ་བྱས་པ་རེད། འཕྲིན་ཡིག་ནང་གི་ཁ་ཚིག་ལུགས་མཐུན་ཡིན་
ཡང་བུད་མེད་དེ་ལྗུའུ་ལེན་ལ་དགའ་བོ་ཡོད་པ་ཤེས་ཐུབ་པས། ཆོས་
དཔོན་ཕཱའེར་ཌྷི་ཡིས་ལྡེའུ་ལེན་ལ་བསྐུར་ཡོང་བའི་འཕྲིན་ཡིག་དེ་དག་
མེར་བསྲེགས།
ཧྥུའུ་ཁེའེ་ལྗུའུ་ལེན་ལ་ལྟ་རུ་ཡོང་། གྲོགས་པོ་དེ་གཉིས་ཀྱིས་གླེང་
མོལ་བྱས་ནས་ཡུན་རིང་འགོར་རྗེས། ཧྥུའུ་ཁེའེ་ཡིས་རང་གི་གྲོགས་
པོར་ལྕམ་ངྷ་རཱེ་ནིལ་ཧ་ཅང་རྣམ་དག་ཏུ་གྱུར་ཡོད་པར་བཤད། ཧྥུའུ་
ཁེའེ་ཡིས་“མོ་དུས་རྒྱུན་ཆོས་ཁང་དུ་འགྲོ་བཞིན་ཡོད་པ་དང་། མོ་རྒྱུན་
དུ་ཌྷི་ཞོ་དང་ཌྷི་ཛ་སཱོ་ཆོས་ཁང་དུ་འགྲོ་བཞིན་ཡོད་་ཟེར།
"མོ་བྷི་ཛ་སཱོ་ལ་ཡོང་བ་ཡིན་ནམ་ལྗུའུ་ལེན་གྱིས་ངོ་གདོང་དམར་
པོར་འགྱུར་བཞིན་དེ་ལྟར་དྲིས།
ཧྥུའུ་ཁེའེ་ཡ་མཚན་པའི་ངང་རང་ཉིད་ཀྱི་གྲོགས་པོར་ཅེར་ནས་
འདུག
ལྗུའུ་ལེན་གྱིས་སློབ་མ་གཞན་དག་ཁོ་ལ་དགའ་བོ་མེད་པའི་ཚོར་
སྣང་བྱུང་བར་མ་ཟད། དེའི་རྒྱུ་རྐྱེན་ཅི་ཡིན་བཙལ་ནས་རྙེད། ལྗུའུ་ལེན་
གྱིས་ནམ་རྒྱུན་འཛིན་གྲྭའི་ནང་གི་ཆེས་བཟང་བའི་སློབ་མར་འགྱུར་
བར་བརྩོན་པ་དང་། ཁོའི་དུས་རྒྱུན་གྱི་རྣམ་འགྱུར་ཡང་ཧ་ཅང་བཟང་
བས། ཁོའི་འགྲན་ཡ་ཇེ་མང་དུ་སོང་བ་རེད། ལྗུའུ་ལེན་གྱི་བསམ་པར་
སློབ་ཁྲིད་སྐབས་ཀྱི་ནང་དོན་ནི་ཆེས་གལ་ཆེན་མིན་པ་དང་། མིང་
དོན་མཚུངས་པའི་ནུས་པ་ཞིག་ལྡན་དགོས་ན་ཁོ་ལྟ་བུའི་རྗེས་སུ་ཆོད་
པར་བྱ་དགོས། “ང་འདི་ཅི་འདྲའི་གླེན་པ་ཞིག་རེད་ཨང”ཟེར།
ལྗུའུ་ལེན་གྱི་བྱ་སྤྱོད་རེ་རེ་དང་གདམ་གསེས་རེ་རེར་དགྲ་གྲོགས་
ཀྱི་འབྲེལ་བ་འཛུགས་པའི་ནུས་པ་ལྡན། ཆོས་དཔོན་ཕཱའེར་ཌྷི་ཡིས་
ཀྱང་ཁོར་རོགས་རམ་ཆེར་བྱེད་ཐབས་མི་འདུག ཆོས་དཔོན་ཕཱའེར་ཌྷི་
ཡིས་ལྗུའུ་ལེན་གྱིས་འགྱོད་བཤགས་བྱེད་པའི་སྐབས་སུ་ད་གཟོད་ཁོ་
དང་གླེང་མོལ་བྱེད་ཡོང་།
ཉིན་ཞིག ལྗུའུ་ལེན་ཆོས་དཔོན་ཕཱའེར་བྷིའི་གཞུང་སྒྲུབ་ཁང་དུ་
བོས། ཆོས་དཔོན་ཁོང་ཁྲོ་ཆེན་པོ་ལངས་པ་དང༌། ཁོས་ལྗུའུ་ལེན་ལ་
ཤོག་འཕེན་ཞིག་ལ་བལྟ་རུ་བཅུག དེའི་སྟེང་དུ་"ཨ་མན་དྷ་བྷེ་ནཱེ། ཤྭ་བ་
སྐེ་རིང་འཚིག་ཇ་ཁང་། དུས་ཚོད་བརྒྱད་ཀྱི་སྔོན། ཁྱོད་ངའི་ཤ་ཉེ་ཡིན་
པར་ཤོད"ཅེས་བྲིས་འདུག
ཆོས་དཔོན་གྱིས་“འདིའི་ནང་དོན་ཅི་ཡིན"ཞེས་འུར་བརྒྱབ།
ལྗུའུ་ལེན་གྱི་སེམས་པ་བདེ་རུ་བབས་ཡོད། “ང་འདིར་ཡོང་དུས།
ཆོས་དཔོན་ཤ་ལན་གྱིས་ང་ལ་མི་མང་བོ་གཞུང་དྲང་མིན་པའི་གསལ་
འདེབས་བྱས་མྱོང་། བུད་མེད་དེས་གལ་ཏེ་གནས་འདིར་ང་ལ་གནོད་
སྐྱེལ་མཁན་ཡོད་ན་མོས་རོགས་བྱེད་རྒྱུ་ཁས་བླངས་ཡོད་"ཟེར།
ཆོས་དཔོན་ཕཱའེར་ཌྷི་ཡིས“ངས་དོན་དངོས་གནས་ཚུལ་ལ་རྟོག་
ཞིབ་བྱེད་ངེས་ཡིན”ཞེས་ལན་བཏབ།
ལྗུའུ་ལེན་ལ་འགྱོད་པ་ཆེན་པོ་སྐྱེས་པ་དང་། ཁོའི་བསམ་པར་"ང་
རང་ངོ་མ་གླེན་པ་རེད། གལ་ཏེ་ང་ངོ་མ་ཨ་མན་ངྷ་བཙལ་དུ་སོང་ན།
ཁོ་ཚོས་གནས་ཚུལ་ངོ་མ་ཤེས་སྲིད་ལ། དེའི་རྐྱེན་གྱིས་ང་ལ་ངོ་རྒོལ་
བྱེད་སྲིད་"སྙམ།
རྗེས་སུ་ཆོས་ཁང་གི་འགོ་བས་ཡང་བསྐྱར་མི་མངགས་ནས་ལྗུའུ་
ལེན་བོས།། །།

ལེའུ་བཅོ་བརྒྱད་པ།

ང་ཚོས་ཐེངས་འདིར་ལྗུའུ་ལེན་གྱི་འཚོ་བའི་བརྒྱུད་རིམ་དེ་རྒྱས་
པར་མི་བཤད། ང་ཚོས་ད་བར་དུ་མང་པོ་ཞིག་བཤད་ཡོད་ཀྱང་དེ་ནི་
གཏམ་རྒྱུད་འདི་ཡིད་སྐྱོ་བ་ཞིག་བཟོ་ཕྱིར་མ་ཡིན། ལྗུའུ་ལེན་གྱིས་སློབ་
གྲོགས་ཚོར་གྲོགས་བསྒྲིགས་མེད་ལ། གལ་ཏེ་ཁོས་དེ་ལྟར་བསྒྲུབས་
པའི་དབང་དུ་བཏང་ན་ཡང་ཁོ་རང་སྐྱིད་པོ་ཡོང་མི་སྲིད། སློབ་མ་ཚོས་
བཟའ་བཏུང་ལ་སོགས་པའི་བླུན་རྨོངས་ཀྱི་དོན་དག་རེ་འགར་སེམས
ཁུར་བྱེད་བཞིན་པར་མ་ཟད།དོན་ངན་ཏག་ཏག་སྒྲུབ་ཀྱིན་འདུག
ལྗུའུ་ལེན་གྱིས་ད་སྐབས་དབྱེ་འབྱེད་ཀྱིས་འཁོན་སེམས་ཁྱེར་
ཡོང་བའི་གནད་འགག་རྟོགས་ཡོད། ཁོས་བློ་དཀར་བའི་སློབ་གྲོགས་
ཤིག་དང་གྲོགས་པོ་བསྒྲིག་འདོད་ཀྱང༌། སློབ་གྲོགས་དེས་ཁོ་དང་ལེན་
མ་བྱས། ཁོས“འཛམ་གླིང་འདིའི་སྟེང་གི་མི་ཚང་མ་དེ་དང་གཅིག་
མཚུངས་ཡིན་པར་བསམས་པ་དང་།གནམ་བདག་གིས་ཐོག་འཕངས་
ཏེ་ཁྱོད་རང་གཏོར་སྲིད།ང་རང་ཁྱོད་ཀྱི་ཉེ་སར་བཅར་མི་འདོད་"ཟེར།
སློབ་གྲོགས་ཚོས་བཟའ་བཏུང་མི་གླེང་བའི་སྐབས་སུ།ཆོས་དཔོན་
ཞིག་གི་འཚོ་བ་གླེང་། ཉིན་ཞིག ཁོ་ཚོས་ཆོས་བདག་གིས་ཇི་ལྟར་ལས་
གནས་སོ་སོའི་དཔོན་པོ་བསྐོ་འཇོག་བྱེད་ཚུལ་གླེང་བྱུང་། ལྗུའུ་ལེན་
གྱིས་ཁོས་ཆོས་བདག་གི་རྒྱུས་ལོན་བེད་སྤྱད་དེ་མི་གཞན་པའི་གུས་
བཀུར་འཐོབ་པར་བྱ་རྒྱུ་ཐག་བཅད། ཁོས་སློབ་གྲོགས་ཚང་མ་ཧ་ལས་
སུ་བཅུག དེ་ཡང་ཆག་སྒོ་ཞིག་ཏུ་ངེས། ཁོའི་ནུས་པ་དེ་གཞན་པས་ཁོ་
ལ་ངོ་རྒོལ་བྱེད་སྤྱད་ཀྱི་ཉེས་པ་ཞིག་ཏུ་གྱུར་འདུག
ཁོས་ཆོས་དཔོན་ཤ་ལན་དང་འདྲ་བའི་ཕམ་ཁ་མྱངས་སོང་། ཁོ་
གཉིས་ཀས་བལྟས་ན་སྐད་ཆ་དྲང་མོར་བཤད་དགོས་ཀྱང་། གལ་ཏེ་མི་
རྣམས་ཁྱོད་ལ་སྤྲོ་བ་མེད་ན། གཞུང་དྲང་དེ་ཡང་ཉེས་པ་ཆེན་པོ་ཞིག་
ཡིན་སྲིད།
སློབ་གྲོགས་གཞན་པས་ཁོ་ལ“མཱར་ཋིན་ལུའུ་ཐིར”ཞེས་པའི་
མཚང་མིང་ཞིག་བཏགས་ཡོད།
ཡོད་ཚད་ངལ་བ་འབྲས་མེད་རེད། ལྗུའུ་ལེན་གྱིས་མི་གང་ཡང་
ཁོ་ལ་དགའ་རུ་འཇུག་ཐབས་མི་འདུག ཁོ་རང་གཞན་དང་མི་འདྲ་བ་
ཞིག་ཡིན། ཁོའི་བསམ་པར་ཅིའི་ཕྱིར་དགེ་རྒན་ཚང་མས་ཁོ་རང་བློར་
མི་འབབ་པ་ཡིན་ནམ་སྙམ། མི་གཅིག་མ་གཏོགས་ལྗུའུ་ལེན་ལ་དགའ་
མཁན་མེད་ལ། ཁོ་ཡོད་ཚད་ལ་ཡིད་ཆེས་སླ་བ་འདྲ། དེ་ནི་ཆོས་དཔོན་
ཆཱ་སི་བྷིར་ནིར་ཌྷི་རེད།ཁོས་ཀྱང་ཆོས་ཁང་དུ་བྱ་བ་བྱེད་བཞིན་ཡོད་པ་
དང་། སྐབས་འགར། ཆོས་དཔོན་ཆ་སི་བྷིར་ནིར་ཌྷི་ཡིས་ལྗུའུ་ལེན་དང་
མཉམ་དུ་མེ་ཏོག་ལྡུམ་རའི་ནང་དུ་འཆམ་འཆམ་ལ་འགྲོ། ཆོས་དཔོན་
གྱིས་ཆོས་ཁང་གི་རྒྱན་སྤྲས་ཁོ་ན་གླེང་བ་དང་། དེ་དག་ཧ་ཅང་མཛེས་
ཤིང་རྩ་ཆེན་ཡིན་ལ། མང་ཆེ་བ་གསེར་ལས་གྲུབ་པ་ཡིན།
ལྗུའུ་ལེན་གྱི་བསམ་པར་"ཁོས་ངའི་ལག་ནས་ཅི་ཞིག་ཐོབ་འདོད་
པ་ཡིན་ནམ་"སྙམ
ཉིན་ཞིག་སློབ་ཁྲིད་བྱེད་པའི་སྐབས་སུ། ལྗུའུ་ལེན་ཆོས་དཔོན་
ཕཱའེར་ཌྷི་ཡིས་གཞུང་སྒྲུབ་ཁང་དུ་བོས་ཏེ“སང་ཉིན་དུས་ཆེན་རེད།
ཁྱོད་ཀྱིས་ཆོས་དཔོན་ཆ་སི་བྷིར་ནིར་ཌྷི་ལ་རོགས་བྱས་ཏེ་ཆོས་ཁང་ལ་
རྒྱན་སྤྲོས་བྱ་དགོས།ཁོར་རོགས་བྱེད་དུ་སོང”ཟེར།
རྒྱན་སྤྲོས་བྱ་བ་ཞོགས་པའི་དུས་ཚོད་ལྔ་ནས་འགོ་བརྩམས། དེ་ནི་
ཡུན་རིང་ཞིང་དཀའ་ཚེགས་ཆེ་བའི་བྱ་བ་ཞིག་རེད། བཟོ་བ་གཞན་པ་
འགས་ཀྱང་རོགས་རམ་བྱེད་བཞིན་ཡོད་མོད། འོན་ཀྱང་ཁོ་ཚོས་ཆེས་
མཐོ་བའི་གནས་ཀྱི་རྒྱན་སྤྲོས་ལ་སེམས་ཁུར་བྱེད་བཞིན་འདུག ལྗུའུ་
ལེན་ལྡེམ་མྱུར་ལྡན་པའི་ངང་སྐས་འཛེག་མཐོན་པོའི་སྟེང་འཛེགས་པ་
དང་། སྐས་འཛེག་གཅིག་ནས་གཞན་པའི་སྟེང་དུ་ལྡིང༌། ཁོ་ཚོས་ཅུང་
མ་འགོར་བར་ལས་འགན་ཡོངས་སུ་འགྲུབ་པར་བྱས། ཆོས་དཔོན་ཆ་
སི་བྷིར་ནིར་ཌྷི་ཡིས“ཧ་ཅང་བཟང་། ངས་ཆོས་བདག་ལ་བཤད་ངེས་
ཡིན་"ཟེར།
དགའ་སྟོན་འགོ་རྩོམ་སྐབས། ལྗུའུ་ལེན་ཡར་ལངས་ཏེ་ཆོས་
བདག་གི་རྗེས་སུ་བསྙེགས། ཆོས་དཔོན་ཆཱ་སི་བྷིར་ནིར་ཌྷི་ཡིས་“ཅུང་
ཙམ་སྒུགས་རོགས། ཆོས་ཁང་ནང་དུ་མི་མེད་སྐབས་ང་ཚོས་རྐུན་མར་
དོ་སྣང་བྱ་དགོས”ཟེར།
ཁྲོམ་སྐོར་རུ་ཁག་ཕྱིར་ཐོན། ལྗུའུ་ལེན་གྱིས་དེའི་རྔམ་བརྗིད་ལ་
གཟེངས་བསྟོད་བྱས་ཤིང་། ཁོས་ཕྱོགས་བཞིར་ཡར་ལྟ་མར་ལྟ་བྱས་
པར། མཛེས་ཤིང་ལྟ་ན་སྡུག་པའི་བུད་མེད་གཉིས་གམ་དུ་བསྡད་འདུག་
པ་མཐོང་། ལྗུའུ་ལེན་ཅུང་ཉེ་སར་བཅར་ནས་མོ་གཉིས་ལ་ཞིབ་ཏུ་ལྟ་
བར་འདོད།
ཁོ་ཉེ་སར་བཅར་སྐབས། བུད་མེད་གཅིག་གིས་ཁོའི་མིག་མདངས་
མཐོང་བྱུང་བ་དང་། ཁོར་ཧད་དེ་བལྟས་པས་བུད་མེད་དེ་ཅུང་ཙམ་མིན་ན་
ཐང་ལ་འགྱེལ་སོང་། ལྗུའུ་ལེན་ཕར་བརྒྱུགས་ནས་བུད་མེད་དེ་གཉིས་སྐྱོར་
བར་འདོད་ཀྱང་། གློ་བུར་དུ་ཁོས་མོ་གཉིས་ངོ་ཤེས་སོང་། མོ་གཉིས་ནི་ལྕམ་
དྷ་རཱེ་ནིལ་དང་ཌྷི་ཝེལ་ལྕམ་རེད། ལྕམ་བྷི་ཝེལ་གྱིས་ཁོར་“ཕར་སོང་། མོ་
ཁྱོད་ལ་ཐུག་མི་རུང་། མོ་ཁྱོད་ལ་མ་འཕྲད་གོང་བདེ་སྐྱིད་ཀྱིས་འཚོ་བཞིན་
ཡོད་ཟེར།
ལྗུའུ་ལེན་ལ་ལུས་སྟོབས་ཉམས་པའི་ཚོར་བ་བྱུང་ཞིང་། ཆོས་དཔོན་ཆ་
སི་བྷིར་ནིར་ཌྷི་ཡིས་ཁོ་ལ་ངལ་གསོ་རུ་འཇུག་རྒྱུ་ཐག་བཅད། ཆོས་བདག་
ཚུར་ཡོང་ནས་ཆོས་དཔོན་ཆཱ་སི་བྷིར་ནིར་ཌྷི་དང་ལྗུའུ་ལེན་ལ་བཀའ་དྲིན་
ཞུ་སྐབས། ལྗུའུ་ལེན་དྲང་མོར་ལངས་པའི་ཤུགས་ཀྱང་མི་འདུག།།།

ལེའུ་བཅུ་དགུ་བ།

ཆོས་དཔོན་ཕཱའེར་ཌྷི་ཡིས་ཁོར་ཐུག་འཕྲད་བྱེད་སྐབས། ལྗུའུ་
ལེན་ད་དུང་ལྕམ་དྷ་རེ་ནིལ་མཐོང་བའི་འཇིགས་དངངས་ཁྲོད་ནས་
སངས་མི་འདུག"ཆོས་དཔོན་ཆ་སི་བྷིར་ནིར་ཌྷི་ཡིས་འཕྲིན་ཡིག་ཅིག་
བསྐུར་ཡོང་བ་དང་། ཆེད་དུ་ཁྱོད་གླེང་ཡོད། ང་ཁྱོད་ཀྱི་བྱ་སྤྱོད་ལ་ཧ་
ཅང་ཡིད་ཚིམས་ཡོད། ཁྱོད་ལ་དགེ་སེམས་ལྡན་པར་མ་ཟད་ཐུན་མོང་
མ་ཡིན་པའི་བློ་རིག་ལྡན། ངས་ཁྱོད་རང་ཆུད་ཟོས་སུ་འགྲོ་བ་མཐོང་མི་
འདོད་"ཟེར།
“ང་གནས་འདིར་བསྡད་ནས་ལོ་བཅོ་ལྔ་འགོར་ཡོད། འོན་ཀྱང་
ཅུང་མི་འགོར་བར་ང་གནས་འདི་དང་ཁ་འབྲལ་རྒྱུ་ཡིན། ང་རང་ཁ་མ་
བྲལ་གོང་། ངས་ཁྱོད་ཀྱི་ཆེད་དུ་དོན་དག་རེ་འགའ་བསྒྲུབ་འདོད། ངས་
ཁྱོད་རང་ཡེ་ཤུའི་གསུང་རབ་ཀྱི་དཔེ་ཆ་འཆད་ཁྲིད་བྱེད་པའི་དགེ་རྒན་
ལ་བཀོད་སྒྲིག་བྱེད"ཟེར། ལྗུའུ་ལེན་སྤྲོ་བ་འབུམ་གྱིས་མྱོས་ནས་ཆོས
དཔོན་ཕཱའེར་ཌྷིའི་ལག་མགོར་འོ་ཞིག་བྱས། ཆོས་དཔོན་གྱིས“ཧ་ཅང་
བཟང་། ན་གཞོན། ང་ཁྱོད་ལ་དགའ། ཁྱོད་ཀྱི་བྱ་བར་དཀའ་ཚེགས་ཆེ་
ངེས་ཡིན། ཁྱོད་ཀྱི་ལུས་སྟེང་དུ་གཞན་གྱིས་ཕྲག་དོག་བྱེད་པའི་དངོས་
པོ་ཞིག་ཡོད་"ཟེར།
ལྗུའུ་ལེན་གྱིས་དུས་ཡུན་རིང་བོ་ཞིག་ལ་མཛའ་མཐུན་གྱི་སྐད་
དེ་འདྲ་ཞིག་ཐོས་མྱོང་མེད་པས། སྐད་ཆ་དེ་དག་གོ་དུས་ཁོ་རང་ངུས་
བྱུང༌།
ཐེངས་འདིའི་གོ་འཕར་ལས་ལྗུའུ་ལེན་ལ་ཕན་ཐོགས་ཆེན་པོ་
བྱུང༌། ཁོས་སློབ་མ་གཞན་པ་དང་མཉམ་དུ་ཁ་ཟས་ལ་རོལ་བར་མི་
འདོད་པ་དང་། ད་ལྟ་ཁོ་གཅིག་པུས་ཁ་ཟས་ལ་རོལ་ཆོག་ལ། རང་
ཉིད་གཅིག་པུ་མེ་ཏོག་ལྡུམ་རའི་ནང་འཆམ་འཆམ་དུ་འགྲོ་ཡང་ཆོག
ཁོའི་ང་རྒྱལ་གྱིས་ཁོ་ལ་དགྲ་བོ་མང་དུ་བཀུག་ཀྱང་། ད་ལྟ་བལྟས་ན་
དེ་ནི་འགྲིག་ཡོད་པར་སྣང་། ཅུང་མ་འགོར་བར་ཁོ་ལ“མཱར་ཋིན་ལུའུ་
ཐིར་"ཞེས་འབོད་མཁན་ཡོད་མི་སྲིད།
ད་ནི་རི་དྭགས་རྔོན་པའི་དུས་ཚིགས་སུ་སླེབས། ཧྥུའུ་ཁེའེ་ཡིས་
ལྗུའུ་ལེན་གྱི་ཁྱིམ་མི་ཡིས་ཆོས་ཁང་ལ་ཤྭ་བ་གཅིག་དང་ཕག་རྒོད་
གཅིག་བསྐུར། སློབ་གྲོགས་གཞན་པས་དེའི་དབང་གིས་ལྗུའུ་ལེན་
ཚང་ཧ་ཅང་ཕྱུག་པོ་ཡིན་པར་འདོད་པ་དང་། ལྗུའུ་ལེན་ལ་སྔར་ལས་
ལྷག་པར་གུས་པ་བྱས།
ཅུང་མ་འགོར་བར་རྒྱུགས་ལེན་པའི་དུས་ལ་བབས། ཉིན་དང་
བོར། ཆོས་བདག་ཚབ་མ་ཧྥི་རེ་ལཱེར་གྱིས་མངག་གཏོང་བྱས་པའི་
རྒྱུགས་ལེན་མཁན་དག་སྤྲོ་ལངས་ཡོད། དེ་ནི་ཁོ་ཚོས་ཨང་དང་བོའི་
གོ་གནས་དེ་ཆོས་དཔོན་ཕཱའེར་ཌྷི་ཆེས་དགའ་བའི་སློབ་མ་ལྗུའུ་ལེན་
ལ་མི་སྟེར་ཐབས་མེད་བྱུང་བས་རེད། ཉིན་གཉིས་པར། རྒྱུགས་ལེན་
མཁན་ཞིག་གིས་ལྗའུ་ལེན་ལ་ཧོ་རེ་སི་དང་གནའ་བོའི་རྩོམ་པ་པོ་
གཞན་པའི་བརྩམས་ཆོས་སྐོར་གྱི་དྲི་བ་དྲིས། ལྗུའུ་ལེན་གྱིས་སྔོན་ཆད་
ཧཱོ་རེ་སིའི་སྙན་ཚིག་མང་བོ་བློར་བཟུང་མྱོང་ཡང་། ལྗུའུ་ལེན་གྱིས་ཁོ་
ད་ལྟ་གནས་གང་དུ་ཡོད་པ་བརྗེད་འདུག ཧཱོ་རེ་སི་གླེང་ནས་སྐར་མ་ཉི་
ཤུ་ལྷག་འགོར་བ་དང་། རྒྱུགས་ལེན་མཁན་གྱི་ངོ་མདངས་འགྱུར་རག
བར་དུ་བཤད། རྒྱུགས་ལེན་མཁན་གཙོ་བོ་དེས་སྐད་གསེང་མཐོན་པོས
ཁོས་དུས་ཚོད་མང་བོ་ཆུད་ཟོས་སུ་བཏང་ནས་དཔེ་ཆ་དེའི་རིགས་ལ་
བལྟས་པར་སྐྱོན་བརྗོད་བྱས།
“ཁྱོད་ཀྱིས་བཤད་པ་བདེན། ང་ནི་གླེན་པ་ཞིག་ཡིན་"ལྗུའུ་ལེན་
གྱིས་དེ་ལྟར་ལན་བཏབ།
དེ་ནི་ཐ་ཤལ་གྱི་བྱེད་ཐབས་ཤིག་ཡིན་པ་སུས་ཀྱང་གསལ་བོར་
མཁྱེན་སྲིད། ཡིན་ཡང་ཆོས་དཔོན་དྷ་ཧྥི་རེ་ལཱེར་གྱིས་ཁོའི་དགྲ་བོ་
ཆོས་དཔོན་ཕཱའེར་ཌྷིར་ཕོག་ཐུག་གཏོང་ཆེད།ཆོས་དཔོན་དྷ་ཧྥི་རེ་ལཱེར་
གྱིས་ལྗུའུ་ལེན་ཨང་བརྒྱ་དང་གོ་བརྒྱད་པར་བཞག
གཟའ་འཁོར་འགའི་རྗེས་སུ། ལྗུའུ་ལེན་ལཕཱའེ་རེ་སི་ནས་བསྐུར་
ཡོང་བའི་འཕྲིན་ཡིག་ཅིག་འབྱོར། བསྐུར་མཁན་ནི་ཕཱོལ་སཱོ་རེལ་ཞེས་
འཁོད་འདུག ཕཱོལ་གྱིས་རང་ཉིད་ནི་ལྗུའུ་ལེན་གྱི་གཉེན་ཉེ་ཡིན་པར་
བཤད་པ་དང་། ལྗུའུ་ལེན་ལ་རྒྱུ་ནོར་མོད་པོ་ཞིག་བསྐུར་ཡོང་། འཕྲིན་
ཡིག་ནང་མུ་མཐུད་དུ་ཧཱོ་རེ་སི་ལྟ་བུའི་ཕུལ་དུ་བྱུང་བའི་ལ་ཋིན་གྱི་རྩོམ་
པ་པོར་ཞིབ་འཇུག་བྱ་དགོས་པར་བརྗོད་ཡོད།
ལྗུའུ་ལེན་གྱི་བསམ་པར་ལྕམ་ངྷ་རཱེ་ནིལ་གྱིས་བསྐུར་ཡོང་བ་ཡིན་
སྲིད་ལ། མོས་རང་ཉིད་སེམས་སྡུག་བྱེད་དུ་འཇུག་མ་འདོད་པ་རེད་སྙམ་
ཡང་། ལྗུའུ་ལེན་གྱི་བསམ་ཚུལ་དེ་ནོར་འདུག
ཆོས་བདག་ལ་བྱ་བ་སྒྲུབ་པའི་སྐབས་སུ།ཆོས་དཔོན་ངྷ་ཧྥི་རེ་ལཱེར་
གྱིས་རྒྱུ་ནོར་མོད་པོ་ལྐོག་ཟ་བྱས་མྱོང་། ཁོས་སྔོན་ཆད་ས་གཞིས་ཀྱི་
ཕྱེད་ཀ་ཉོས་པ་དང་། ཕྱེད་ཀ་གཞན་དེ་སྐུ་དྲག་དྷ་ལ་མཱོལ་གྱི་ལག་ཏུ་
ཤོར། ཆོས་དཔོན་གྱིས་ཁོ་ལ་འགྲན་རྩོད་བྱས་པར་སྐུ་དྲག་ཁོང་ཁྲོ་ཆེན་
པོ་ལངས། དེ་བས་ཁོ་གཉིས་ཀྱིས་ཁྲིམས་ཁང་དུ་གཏུག་བཤེར་བྱས་
པར། སྐུ་དྲག་གིས་ཆོས་དཔོན་ཤ་ལན་ལ་འཕྲིན་ཡིག་བྲིས་ཏེ་རོགས་
རམ་བྱེད་རྒྱུའི་རེ་བ་བཏོན། ཆོས་དཔོན་ཤ་ལན་གྱིས་ཁོ་ལ་ཆོས་དཔོན་
ཕཱའེར་ཌྷིར་འཕྲིན་ཡིག་ཅིག་སྐུར་དུ་བཅུག ཁོ་གཉིས་ངོ་འཕྲད་མེད་
ཀྱང་དབང་ཤུགས་ལྡན་པའི་སྐུ་དྲག་དང་ཆོས་དཔོན་ཕཱའེར་ཌྷི་གྲོགས་
པོར་གྱུར། ཆོས་དཔོན་ཕཱའེར་ཌྷི་ཡིས་ཐེངས་འདིའི་གཏུག་བཤེར་
བྱ་བར་དཀའ་སྤྱད་ཀྱིས་བྱ་བ་བསྒྲུབས་མྱོང་ཡང་། ཐོག་མཐའ་བར་
གསུམ་དུ་གླ་ཡོན་ཅི་ཡང་དང་ལེན་མ་བྱས་སྟབས། སྐྲ་དྲག་ངྷ་ལ་མཱོལ་
གྱིས་ཆོས་དཔོན་ཕཱའེར་ཌྷི་ཆེས་དགའ་བའི་སློབ་མར་རྒྱུ་ནོར་རེ་འགའ་
བསྐུར་རྒྱུ་ཐག་བཅད།
ཉིན་ཞིག ཆོས་དཔོན་ཕཱའེར་ཌྷིར་ཡང་བསྐྱར་འཕྲིན་ཡིག་ཅིག་
འབྱོར། སྐུ་དྲག་དྷ་ལ་མཱོལ་གྱིས་ཆོས་དཔོན་ཕཱའེར་ཌྷིའི་ལས་འགན་
ཅུང་མ་འགོར་བར་ལེན་སྲིད་པ་ཤེས་ཡོད་ལ། སྐུ་དྲག་གིས་ཆོས་དཔོན་
ཕཱའེར་ཌྷིར་ཕཱའེ་རེ་སིའི་མང་ཚོགས་ཕྱུག་སའི་ས་ཁུལ་དུ་ཆོས་དཔོན་
གྱི་ལས་གནས་ཤིག་མཁོ་སྤྲོད་བྱས་འདུག དེ་ནི་ཆེས་བཟང་བའི་བྱ་
བའི་གོ་སྐབས་ཤིག་རེད།
ཆོས་དཔོན་ཕཱའེར་ཌྷི་ཡིས་ཆོས་བདག་ལ་གུས་ཞབས་ལྡན་པའི་
འཕྲིན་རིང་ཞིག་བསྐུར། འཕྲིན་ཡིག་གི་ནང་དུ་དོན་ཚན་རེ་རེ་བཞིན་
རང་ཉིད་ཆོས་ཁང་ནས་འཕྲད་པའི་བྱ་བ་ཡོད་ཚད་རྒྱས་བཤད་བྱས་
འདུག ཁོས་ལྗུའུ་ལེན་མལ་ས་ནས་ཡར་བསླངས་ཏེ་འཕྲིན་ཡིག་དེ
ཁོ་ལ་བྱིན་ནས་"འཕྲིན་ཡིག་འདི་ཁྱེར་ནས་ཆོས་བདག་ལ་ཐུག་ཏུ
སོང་། རང་གི་ཁ་ཚིག་ལ་མཉམ་འཇོག་བྱོས། ངས་ལས་ཁུར་དགོངས་
ཞུ་བྱེད་རྒྱུ་ཡིན”ཟེར།
ལྗུའུ་ལེན་གྱིས་ལྭ་བ་གྱོན་རྗེས་ཆོས་བདག་གི་བཞུགས་ཤག་
ཏུ་སོང་། ཆོས་དཔོན་ཞིག་གིས་འཕྲིན་ཡིག་དེ་བཟུང་ནས་བཏོན་པ་
དང་། ལྗུའུ་ལེན་གྱིས་མི་དེ་ནི་ཆོས་དཔོན་དྷ་ཧྥི་རེ་ལཱེར་ཡིན་པ་ངོ་ཤེས།
ཆོས་དཔོན་གྱིས་ལྭ་བ་གྲ་དག་ཅིག་གྱོན་ཡོད་ཀྱང་། ཁོ་ལ་གཞུང་དྲང་
མ་ཡིན་པའི་བཞིན་མདངས་ཤིག་ཡོད་པ་རེད། ཆོས་བདག་ཁང་བའི་
ནང་དུ་འཛུལ་བ་ན་ལྗུའུ་ལེན་གྱིས་མགོ་བསྒུར་ནས་གུས་པ་བྱས།
ཆོས་དཔོན་དྷ་ཧྥི་རེ་ལཱེར་གྱིས་“འཇིགས་སུ་རུང་བའི་ཆོས་དཔོན་
ཕཱའེར་ཌྷི་ང་ཚོ་དང་ཁ་འབྲལ་རྒྱུ་རེད་ཟེར།
ཆོས་བདག་གིས“ཁྱོད་ཀྱིས་ཁོ་ལས་ལྷག་པའི་མི་ཞིག་རྙེད་པར་
ང་ཡིད་མི་ཆེས། སློབ་མ་དེ་བོས་ཤོག ངས་ཁོ་དང་ཁ་བརྡ་ཞིག་བྱེད་
འདོད་"ཟེར།
ཆོས་དཔོན་ཕཱའེར་ཌྷིའི་སྐོར་གྱི་སྐད་ཆ་མ་དྲིས་གོང་། ཆོས་བདག་
གིས་ལྗུའུ་ལེན་ལ་ཁོའི་སློབ་སྦྱོང་སྐོར་གྱི་དྲི་བ་འགའ་དྲིས་བྱུང་། ཆོས་
བདག་གིས་ལྗུའུ་ལེན་གྱི་ཤེས་ཡོན་རྒྱ་ཆེན་པོར་ཧ་ལས་ཤིང་། ཡང་
བསྐྱར་ལྗུའུ་ལེན་ལ་ཝིར་ལྗིལ་དང༌། ཧཱོ་རེ་སི། སེ་སི་རཱོ་བཅས་གནའ་
བོའི་རྩོམ་པ་པོ་གསུམ་གླེང་། ལྗུའུ་ལེན་གྱི་ཡོན་ཚད་ཀྱིས་ཡང་བསྐྱར་
ཆོས་བདག་ལ་བག་ཆགས་ཟབ་མོ་བཞག ཆོས་བདག་གིས“ངས་འདི་
ལྟ་བུའི་བློ་རིག་རྒོད་པའི་སློབ་མ་ཞིག་ཡོད་པ་བསམ་པའི་རྒྱུད་ལའང་
དྲན་མྱོང་མེད་"ཟེར།
ལྗུའུ་ལེན་གྱིས“ང་ལས་བློ་རིག་རྒོད་པའི་སློབ་མ་ཡོད། ང་ནི་
རྒྱུགས་ལེན་སྐབས་ཨང་རིམ་བརྒྱ་དང་གོ་བརྒྱད་པ་ཡིན"ཟེར།
ཆོས་བདག་དགོད་བཞིན་དུ་"ཨ། དེ་ལྟར་བཤད་ན་ཁྱོད་ཆོས་
དཔོན་ཕཱའེར་ཌྷིའི་ཐུགས་སྲས་རེད་ལ། ངས་བལྟས་ན་ཁྱོད་ཀྱི་མདུན་
ལམ་ཧ་ཅང་ཆེ་"ཟེར།
ཁོ་ཚོས་དོན་གཞན་པར་གླེང་མོལ་མང་དུ་བྱས། ཆོས་བདག་གིས་
ལྗུའུ་ལེན་གྱིས་རྩོམ་པ་པོ་ཏྰའེ་སེ་ཋི་སི་ཟེར་བ་དེ་གཏན་ནས་ཐོས་མ་
མྱོང་བ་ཤེས་ཀྱང་། ཆོས་བདག་གིས་་ཁྱོད་ཀྱིས་ང་ལ་སྤྲོ་སྐྱིད་ཀྱི་མཚན་
མོ་ཞིག་རོལ་ཏུ་བཅུག དེའི་དབང་གིས་ངས་ཁྱོད་ལ་ལེགས་སྐྱེས་ཤིག་
སྟེར་དགོས། དེ་ཆོས་སྲོལ་དང་དེ་འདྲ་མི་མཐུན་ཡང་། ཁྱོད་ཀྱིས་ཋཱའེ་
སེ་ཋི་སི་ཡི་བརྩམས་ཆོས་ཁ་ཚང་དེ་དང་ལེན་བྱ་རོགས”ཟེར།
ལྗུའུ་ལེན་ཕྱིར་ཆོས་ཁང་དུ་ལོག སློབ་མ་ཚང་མས་ཁོ་དང་ཆོས་
བདག་གི་གླེང་མོལ་གནས་ཚུལ་ཐོས་པས། ཁོ་ཚོས་ལྗུའུ་ལེན་དང་ཁ
བརྡ་བྱེད་འདོད་ལ། ཐ་ན་ཁོར་འཁོན་སེམས་བཅངས་པའི་ཆོས་དཔོན་
ཁ་སི་ཋཱ་ནེེ་དྷཱ་ཡིས་ཀྱང་ཁ་བརྡ་བྱེད་འདོད་ཡོད། ཆོས་དཔོན་ཕཱའེར་
ཌྷི་ཆོས་ཁང་དང་བྲལ་བ་དང་། མི་རྣམས་ཀྱིས་ཁོའི་ཕཱའེ་རེ་སིའི་ལས
གནས་ཤེས་འདུག ཁོ་ཚོས་བལྟས་ན་ཁོ་རང་ཆབ་སྲིད་རོལ་རྩེད་ལ་
མཁས་པར་འདོད་ཀྱང་། ཆོས་དཔོན་ཕཱའེར་ཌྷི་སྔར་བཞིན་ཆོས་ཁང་
ལ་དུང་བ་ཟབ་མོ་ཡོད།
སྐུ་དྲག་དྷ་ལ་མཱོལ་གྱིས་མཛའ་མཐུན་ལྡན་པར་ཆོས་དཔོན་ཕཱའེར་
ཌྷིར་སྣེ་ལེན་གང་ལེགས་བྱས། ཁོ་རང་སྲིད་དོན་ལ་བྲེལ་བཞིན་ཡོད་པ་
དང་། མཚན་ལྡན་སྐུ་དྲག་ཏུ་འགྱུར་བའི་འདུན་པ་མཆིས། “ང་ལ་དོན་
དག་གལ་ཆེན་རེ་འགའ་ཐག་གཅོད་པའི་དུས་ཚོད་མེད། ཕཱའེ་རེ་སི་
ནས་ལག་རོགས་པ་བཟང་བོ་བཙལ་བར་དཀའ་ཁག་ཧ་ཅང་ཆེ་བས།
ཁྱོད་རང་ངའི་དྲུང་ཡིག་བྱེད་འདོད་དམ། ངས་ཁྱོད་ལ་ཕོགས་དངུལ་
མཐོན་པོ་སྟེར་ངེས་ཡིན་”ཟེར།
ཆོས་དཔོན་ཕཱའེར་ཌྷི་ཡིས་“མིན། ཁྱེད་ལ་བཀའ་དྲིན་ཆེ་ཞུ། ངས་
མི་གཞན་ཞིག་ངོ་ཤེས། ཁོ་ནི་ངའི་སྔོན་ཆད་ཀྱི་སློབ་མ་ཞིག་ཡིན་ལ།
ཁོ་ནི་བློ་རིག་རྒོད་ཅིང་འཇོན་ནུས་ལྡན་པ་ཞིག་ཡིན"ཟེར།
སྐུ་དྲག་དྷ་ལ་མཱོལ་གྱིས“ཁོའི་རྒྱབ་ལྗོངས་ཅི་འདྲ་ཡིན་”ཟེར།
“གོ་ཐོས་ལ་ཁོ་ནི་ལས་བཟོ་བའི་བུ་ཞིག་ཡིན་ཟེར་ཡང་ང་དེར་
ཡིད་མི་ཆེས། ཁོ་ལ་ཐེངས་ཤིག་མིང་བཀོད་མེད་པའི་འཕྲིན་ཡིག་ཅིག་
འབྱོར་བ་དང་། འཕྲིན་ཡིག་བསྐུར་མཁན་དེས་ཁོ་ལ་སྒོར་མོ་མང་བོ་
ཞིག་བྱིན་ཡོད་པ་རེད།”
སྐུ་དྲག་གིས་"འོ། ཁྱོད་ཀྱིས་བཤད་པ་ནི་ལྗུའུ་ལེན་ སཱོ་རེལ་ཡིན་
ནམ་"ཟེར།
ཆོས་དཔོན་ཧ་ལས་པའི་ངང་ཁྱོད་ཀྱིས་ཁོའི་མིང་ཇི་ལྟར་ཤེས་པ་
ཡིན་"ཟེར།
“དེ་གཙོ་བོ་མ་རེད། ངས་མྱུར་མོར་ཁོ་རང་གདན་ཞུ་བྱེད་"ཟེར།
“རེད། ཁོའི་སྐྱེས་ཁུངས་དམན་ཡང་ཁོར་ལ་རྒྱ་ཧ་ཅང་ཆེ། གལ་ཏེ་
ཁྱོད་ཀྱིས་ཁོར་གཡོག་པོ་ལྟ་བུའི་རྣམ་འགྱུར་བཟུང་ན་ཁོ་ལ་སྤྱོད་སྒོ་ཅི་
ཡང་མི་འདུག་"ཆོས་དཔོན་གྱིས་དེ་ལྟར་གསལ་འདེབས་བྱས།
སྐུ་དྲག་གིས“དེས་ན་ངས་ཁོ་ངའི་བུའི་གྲོགས་པོ་བྱེད་དུ་འཇུག་"ཟེར།
ལྗུའུ་ལེན་མྱུར་མོར་ཆོས་ཁང་དང་བྲལ་ནས་ཧྥུའུ་ཁེའེ་ལ་ལྟ་རུ་
སོང་། ཧྥུའུ་ཁེའེ་ཡ་མཚན་པར་གྱུར་པ་དང༌། ཞོར་ལ་ཁོས་སེམས་ཁུར་
བྱེད་བཞིན་འདུག “ཁོ་ཚོས་ཁྱོད་ལ་དོན་ངན་སྒྲུབ་ཏུ་འཇུག་ངེས་རེད།
དེ་ལྟར་ན་ཚགས་པར་ལས་ཁྱོད་ལ་སྐྱོན་འཛུགས་བྱེད་སྲིད། ཁྱོད་ཀྱིས་
ངའི་རྩིབ་ནས་སྒོར་མོ་སྔར་ལས་མང་བོ་བཙལ་ཐུབ་"རང་དབང་རིང་
ལུགས་པ་དེས་འདི་ལྟར་ཉེན་བརྡ་བཏང་།
ཕྱིར་ཉིན། ལྗུའུ་ལེན་ཝེ་རེ་སི་རུ་སོང་བ་དང་། ཁོ་དང་ཆོས་དཔོན་
ཤ་ལན་གཉིས་ཀྱིས་མཉམ་དུ་གུང་ཟས་ལ་རོལ། ཆོས་དཔོན་གྱིས་ཁོ་
མཐོང་རྗེས་དེ་འདྲའི་དགའ་བོ་བྱས་མི་འདུག ལྗུའུ་ལེན་དེ་དང་བྲལ་
རྗེས་ཞིང་བ་ཞིག་བཙལ་བ་དང་། ཁོས་ཞིང་བ་དེར་སྐས་ཤིག་གཡར་
ནས་སྐུ་ཞབས་དྷ་རེ་ནིལ་གྱི་ཁྱིམ་དུ་སོང་།
ཁོ་གནས་དེར་འབྱོར་དུས་ས་རུབ་འདུག་ལ། ལྗུའུ་ལེན་གྱིས་སྐས་
དེ་བརྒྱུད་ཡོད་པའི་སྒེའུ་ཁུང་དེའི་ཁར་བཙུགས་ནས་ཡར་འཛེགས།
སྒེའུ་ཁུང་གི་ནང་ཕྱོགས་སུ་གློག་བཀར་མེད་པས། ཁོས་སྒེའུ་ཁུང་དལ་
མོར་རྡུང་བཞིན་སྐད་དམའ་མོས་"ང་ནི་ཁྱོད་ཀྱི་གྲོགས་པོ་ཡིན”ཞེས་
བཤད།
ཁོའི་བསམ་པར་ངེས་པར་སེམས་ཆུང་བྱ་དགོས། གལ་ཏེ་ཁང་
བའི་ནང་དུ་མི་གཞན་པ་ཡོད་ན། ཁོ་ཚོས་ང་ལ་མེ་མདས་རྒྱག་སྲིད་
སྙམ།
སྒེའུ་ཁུང་ཕྱེས་བྱུང་། བུད་མེད་ཅིག་ཁོའི་མིག་ལམ་དུ་མངོན་
བྱུང་། དེ་ནི་ལྕམ་ངྷ་རེ་ནིལ་རེད། མོ་ཁོང་ཁྲོ་ཆེན་པོ་ལངས་བཞིན་"ངོ་
ཚ་མེད་པའི་ཁྱི་རྒན།ཁྱོད་ཡོང་ནས་ཅི་བྱེད”ཅེས་གཤེ་གཤེ་བཏང་།
ཁོས་"ང་སོང་ནས་ཟླ་ངོ་བཅུ་བཞི་འགོར་སོང་ལ། དུས་སྐབས
འདིའི་ནང་དུ་དོན་དག་ཅི་ཞིག་བྱུང་བ་ཤེས་འདོད་"ཟེར།
“མིན། ཁྱོད་ཕྱིར་སོང་། གཞན་གྱིས་ཁྱོད་མཐོང་ཡོད་མེད་ལ་ངས་
ཁ་ཡ་མི་བྱེད”ཟེར།
ལྗུའུ་ལེན་གྱིས་རང་ཉིད་ལ་གནོད་པ་ཐེབས་པའི་ཚོར་བ་བྱུང་
སྟེ༑ "དེ་དཔེ་སྲིད་དམ། དེ་དཔེ་མི་སྲིད། ཁྱོད་ང་ལ་མི་དགའ་བ་ཡིན་
ནམ་"ཟེར།
ལྗུའུ་ལེན་ངུས་བྱུང༌། ཅུང་འགོར་རྗེས་ཁོས“ཁྱོད་ཀྱིས་ང་ལ་རང་གི་
དོན་དག་གླེང་རོགས”ཟེར།
མོས“ངེད་གཉིས་ཀྱི་དོན་དག་མཁར་གྲོང་ཧྲིལ་བོས་ཤེས་ཡོད།
ངེད་གཉིས་ཀྱིས་ངོ་མ་མིག་སྟོན་བྱས་སོང་། ཆོས་དཔོན་ཤ་ལན་གྱིས་ང་
ལ་ཁ་བརྡ་བྱས་མྱོང་བ་དང་། མཇུག་མཐར་ཁོས་ཁྱོད་གླེང་བྱུང་། ངས་
ཁོ་ལ་དོན་དངོས་བཤད་པ་ཡིན། ངའི་སེམས་པ་ཧ་ཅང་སྡུག་པས་ཉིན་
རྒྱུན་ཁང་བའི་ནང་དུ་བསྡད་དེ་ཁྱོད་ལ་འཕྲིན་ཡིག་བྲིས་པ་ཡིན། ཆོས་
དཔོན་ཤ་ལན་གྱིས་འཕྲིན་ཡིག་འགའ་ཁྱོད་ལ་བྱིན་ཡོད་ཀྱང་། ཁྱོད་
ཀྱིས་ང་ལ་ཡིག་ལན་ཞིག་གཏན་ནས་བྲིས་མྱོང་མེད"ཟེར།
“ཁྱོད་ཀྱི་འཕྲིན་ཡིག་ཅིག་ང་ལ་གཏན་ནས་འབྱོར་མ་མྱོང་། ངས་
མནའ་བསྐྱལ་ཆོག”ཟེར།
མོས་མུ་མཐུད་དུ་“ངའི་ཁྱོ་གས་ཁྱོད་ང་ལ་དགའ་བ་དེ་ལྟར་དུ་
དགའ་མྱོང་མེད་"ཟེར།
ལྗུའུ་ལེན་གྱི་སེམས་སུ་བརྩེ་དུང་གིས་ཁེངས་ཡོད་པ་དང་། ཁོས་
གང་ནུས་ཀྱིས་མོར་འཐམས་ཀྱང་མོས་ཁོ་ཕར་དེད།
“ང་ལ་ཆོས་ཁང་གི་དོན་དག་བཤད་རོགས། དེའི་རྗེས་སུ་ཁྱོད་རང་
ངེས་པར་ཁ་འབྲལ་དགོས”ཟེར།
ལྗུའུ་ལེན་གྱིས་མོར་རང་ཉིད་ཀྱི་ཆོས་ཁང་གི་འཇིགས་སུ་རུང་
བའི་འཚོ་བ་རྒྱས་པར་བཤད། ཁོ་དལ་མོར་མོའི་སྐེད་པར་འཇུས་པར།
མོས་ཁོ་ཕར་མ་དེད་ཀྱང་། རྣམ་འགྱུར་སྔར་བཞིན་བརྩེ་བས་ཁེངས་པ་
ཞིག་མ་ཡིན། ལྗུའུ་ལེན་གྱི་བསམ་པར། གལ་ཏེ་མོས་རང་ཉིད་བདའ་
ན༑ རང་ཉིད་ལ་མཚོན་ན་ཅི་འདྲའི་ངོ་ཚ་ཆེན་པོ་ཞིག་རེད་ཨང་། འདི་
ནི་རང་གི་ཆེས་མཇུག་མཐའི་གོ་སྐབས་ཡིན་པར་སྙམ།
ལྗུའུ་ལེན་གྱིས་མོ་ལ་རང་ཉིད་ཕཱའེ་རེ་སི་རུ་བྱ་བ་བྱེད་དུ་འགྲོ་བའི་
གནས་ཚུལ་བཤད།ཁོས“ང་ཅུང་མི་འགོར་བར་གནས་འདི་དང་འབྲལ་
དགོས། ང་རང་དུས་གཏན་དུ་ཁྱོད་དང་ཁ་འབྲལ་དགོས”ཟེར།
ལྕམ་ངྷ་རཱེ་ནིལ་གློ་བུར་དུ་ངུས་ཏེ་ལྗུའུ་ལེན་གྱི་སྐེ་ལ་འཁྱུད། དུས་
ཚོད་གཉིས་ལྷག་གི་ཡུན་ལ་ལྗུའུ་ལེན་གྱིས་མོས་རྣམ་འགྱུར་དེ་འདྲ་
སྟོན་པར་རེ་སྒུག་ཆེན་པོ་བྱས་ཡོད་ཀྱང་། མོ་ལ་ཚོར་བ་ཅི་ཡང་མེད་པ་
ལྟར་འདུག ད་ལྟ་དུས་ཚོད་གསུམ་འགོར་རྗེས་ལྗའུ་ལེན་གྱིས་རང་ཉིད
ཀྱི་བརྩེ་དུང་མ་ཡིན་པའི་བྱེད་ཐབས་ལ་བརྟེན་ནས་ཡང་བསྐྱར་མོ་
རང་བསླུས་སོང༌། ལྗུའུ་ལེན་ལ་སྤྲོ་སྐྱིད་ཀྱི་ཚོར་སྣང་དྲག་པོ་བྱུང་།
མོའི་གདོང་ལ་ཞིབ་ཏུ་ལྟ་བའི་ཆེད་དུ་ལྗུའུ་ལེན་གྱིས་སྒྲོན་མེ་ཞིག་
བཀར། ཁོ་གཉིས་མཚན་གང་བོར་མཉམ་དུ་བསྡད།
ཞོགས་པར་ལྗུའུ་ལེན་གྱི་ཡིད་སེམས་བརྩེ་དུང་གིས་ཁེངས་འདུག་
ལ༑ ཁོས་རང་ཉིད་ཉིན་གང་བོར་ཁང་བའི་ནང་དུ་སྦས་པའི་རེ་བ་བཏོན
པར་མོས་ཁས་བླངས། “ངས་རང་ཉིད་བརླག་ཚར་བས་དེ་མི་ཆོག་རྒྱུ་ཅི་
ཡོད་"ཟེར།
ལྕམ་དྷ་རཱེ་ནིལ་གྱིས་སྐས་དེ་ཁང་བའི་ཕྱི་ལ་ཁྱེར་ནས་གནས་ཤིག་
བཙལ་ཏེ་སྦས།མོ་ཕྱིར་ཡོང་དུས་སྐས་མཐོང་རྒྱུ་མི་འདུག་པས། ལྕམ་དྷ་
རཱེ་ནིལ་གྱིས་དོགས་ཟོན་བྱ་དགོས་ཀྱང་། མོའི་སེམས་ནས་ཞག་རྗེས་
མར་ལྗུའུ་ལེན་ཁ་འབྲལ་བའི་དོན་ཁོ་ན་བསམ་བཞིན་འདུག མོའི་
འཚོ་བར་འགྱོད་གདུང་ལས་ཅི་ཡང་ལྷག་མེད་པས། མོས་རང་ཉིད་ཀྱི་
ཚེ་སྲོག་ངེས་པར་མཇུག་སྒྲིལ་དགོས་པར་བསམས།
ལྗུའུ་ལེན་གྱིས་སེམས་ཁུར་བྱེད་བཞིན་ཡོད་ཀྱང་ལྕམ་དྷ་རེ་ནིལ་
གྱིས་སྣང་དོགས་ཅི་ཡང་མེད་པའི་ཉམས་སྣང་བསྟན། མོས་ཉིན་དཀར་
ཁ་ཟས་འགའ་འཁྱེར་ཡོང་བ་དང་། མཚན་མོར་མོས་ཨེ་ལེ་ས་འགྲོ་རུ་
བཅུག་རྗེས་ཡང་བསྐྱར་ཁ་ཟས་ཁྱེར་ཡོང་བས། ལྗུའུ་ལེན་དུས་སྐབས་
ནམ་ལས་ཀྱང་མོ་ལ་ལྷག་ཏུ་དགའ་བོ་བྱུང་། མོ་གསང་གབ་ཀྱི་ལས་
སྒྲུབ་པར་གོམས་མེད་ཀྱང་མོས་བློ་སྤོབས་རྣལ་མ་དེ་མངོན་པར་བྱས།
མི་ཞིག་གིས་སྒོ་རྡུང་བྱུང་། ལྗུའུ་ལེན་ཡར་ལངས་ནས་འབོལ་
ཁྲིའི་འོག་ཏུ་འཛུལ། སྐུ་ཞབས་ངྷ་རཱེ་ནིལ་རེད། སྐུ་ཞབས་དྷ་རཱེ་ནིལ་
གྱིས་་ཁྱོད་ཀྱིས་སྒོར་ཟྭ་རྒྱག་དོན་ཅི་ཡིན། ཁྱོད་ཀྱིས་ལྭ་བ་གྱོན་ནས་ཁ་
ཟས་ལ་རོལ་བཞིན་འདུག དོན་ངོ་མས་ཅི་ཞིག་བྱུང་་ཟེར།
མོས་རང་ཉིད་ཀྱི་མགོ་ན་བར་བཤད་པས་ཁོ་ཕྱིར་བུད་སོང་། དེའི་
རྗེས་སུ་ཁོ་ཡང་བསྐྱར་ཕྱིར་ཡོང་ནས་སྒོ་དྲག་ཏུ་རྡུང་། “ཁང་བའི་ནང་
དུ་རྐུན་མ་འདུག གཡོག་པོ་ཞིག་གིས་སྐས་རྙེད་འདུག མྱུར་དུ་སྒོ་
ཕྱེས”ཟེར།
ལྕམ་ངྷ་རཱེ་ནིལ་ལྗུའུ་ལེན་གྱི་སྐེ་ལ་འཁྱུད་དེ་ད་ཡོད་ཚད་ཚར་
ཐལ། ཁོས་འུ་གཉིས་གསོད་ངེས་ཡིན། གལ་ཏེ་ང་ཤི་དགོས་ན། ང་ཁྱོད་
དང་མཉམ་དུ་ཤི་འདོད"་ཟེར་བཞིན་མོས་རང་ཉིད་ཀྱི་བརྩེ་སེམས་ཡོད་
ཚད་བཀོལ་ནས་ལྗུའུ་ལེན་ལ་འོ་བྱས།
ཁོས“ཁྱོད་ལ་ལོ་ན་ཆུང་བའི་བྱིས་པ་ཡོད་པས་ཁྱོད་ངེས་པར་
གསོན་དགོས། ང་མེ་ཏོག་ལྡུམ་རའི་ནང་དུ་ལྡིངས་ནས་ཕྱིར་འབྲོ། ཁྱོད་
ཀྱིས་ངའི་ལྭ་བ་དེ་གཡུག་རོགས་ཟེར།
མོས་ཁྱོད་འདི་ནས་ལྡིང་ན་འཆི་བ་ལས་འོས་མེད"ཅེས་བཤད།
ལྗུའུ་ལེན་མར་ལྡིངས་པ་དང་ལྭ་བ་ཁྱེར་ནས་གཙང་བོའི་ཕྱོགས་
སུ་བརྒྱུགས། ཁོས་མདེལ་ཞིག་རང་གི་རྣ་རྩ་ནས་འུར་སྒྲ་དང་བཅས་
ཤོར་བ་དང་མེ་མདའི་སྐད་ཅིག་གྲགས་པ་ཐོས་བྱུང་། ལྗུའུ་ལེན་ཁ་ཕྱིར་
འཁོར་ནས་ཕྱོགས་གཞན་པར་བྲོས་པ་དང་། ཁོས་མེ་ཏོག་ལྡུམ་ར་ལས་
བྱུང་བའི་མེ་མདའི་སྒྲ་མང་བོ་ཐོས་བྱུང༌། ཅུང་མ་འགོར་བར་ཁོ་རང་
གཙང་བོའི་འགྲམ་དུ་སླེབས་ནས་ལྭ་བ་གྱོན། དུས་ཚོད་གཅིག་གི་རྗེས་
སུ་ཁོ་རང་སི་ཝེ་ཚིར་ལན་ཌྷིའི་ལྗི་ནེེ་ཝ་རུ་འགྲོ་བའི་ལམ་དུ་ཞུགས།
ཁོའི་བསམ་པར“ཁོ་ཚོས་རྒྱལ་ཁབ་གཞན་ཞིག་ཏུ་ང་བཙལ་དུ་
འགྲོ་བར་ཡིད་ལ་དྲན་མི་སྲིད་"སྙམ།།

སྨད་ཆ།

བསམ་བློ་གསར་བ་གང་ཡིན་ཡང་མ་རབས་ཀྱི་བྱ་སྤྱོད་ཅིག་དང་
འདྲ་ལ། མི་ཚང་མས་གུས་ལུགས་ལྡན་པའི་རྣམ་འགྱུར་ཁོ་ན་མངོན།འདྲ་ལ།
གུས་ལུགས་དེ་དངོས་པོ་གཞན་པ་གང་ལས་ཀྱང་གལ་ཆེན་དུ་སྣང་།

ལེའུ་དང་བོ།

ལྗུའུ་ལེན་གྱིས་ཕཱའེ་རེ་སི་རུ་འགྲོ་བའི་ཤིང་རྟ་ལ་སྒུག་སྐབས།
གཉིས་ཀྱིས་ཁ་བརྡ་བྱེད་པ་ཐོས་བྱུང་།
“ཁྱོད་ཡིན་ནམ། ངའི་གྲོགས་པོ་ཧྥིལ་ཁཱོ་ཟི།་མི་གཅིག་གིས་དེ་ལྟར་
བཤད།
“ངའི་གྲོགས་པོ་སན་ལྗེ་ལེའོ། ངའི་བསམ་པར་ཁྱོད་ཀྱིས་ཧྥི་རཱ་ཤི ཁཱོ་
ཏཱེའི་མཁར་གྲོང་ཆུང་བ་ཞིག་ཏུ་འཚོ་བ་རོལ་བཞིན་ཡོད་པར་འདོད།”
ཧྥིལ་ཁཱོ་ཟི་ཡིས་དེ་ལྟར་བཤད།
ཁོས་"འཚོ་བ་རོལ་བཞིན་ཡོད་པ་མིན། ང་བྲོས་བྱོལ་བྱེད་བཞིན་
ཡོད། ང་རང་དྭངས་གསལ་གྱི་མཁའ་དབུགས་དང་ལྗོན་ཤིང་ལ་དགའ།
འོན་ཀྱང་། ང་རང་ཆབ་སྲིད་ལ་སུན་སྣང་ཆེ་བས། ཆབ་སྲིད་ཀྱིས་ང་
རང་མཐར་སྐྲོད་བཏང་བ་ཡིན"ཟེར།
“ཁྱོད་ཀྱིས་རིང་ལུགས་གང་ལ་རྒྱབ་སྐྱོར་བྱེད་དམ།་"ཧྥིལ་ཁཱོ་ཟི་
ཡིས་གྲོགས་པོར་དེ་ལྟར་དྲིས།
“ངས་རིང་ལུགས་གང་ལའང་རྒྱབ་སྐྱོར་མི་བྱེད། དེ་ནི་ངའི་གནད་
དོན་གྱི་རྩ་བ་ཡིན། ངས་ཕཱའེ་རེ་སི་ནས་བར་མཚམས་མེད་པར་
འཁྲབ་སྟོན་ལྟ་བུའི་འཚོ་བ་རོལ་བར་སུན་སྣང་སྐྱེས་པས། ང་གནས་དེ་
དང་བྲལ་ནས་ཞིང་གྲོང་དུ་སོང་། ས་དེའི་ཆོས་དཔོན་དང་འབྱོར་ཕྱུག་
ལྡན་པའི་ས་བདག་རེ་འགས་ང་རང་དགོང་ཚིགས་ཀྱི་མགྲོན་བྱས་པ་
དང་། ངས་ཁོ་ཚོར་ངས་ཆབ་སྲིད་ལ་དོ་ཁུར་མི་བྱེད་ལ། ཚགས་པར་
ལའང་མི་ལྟ་བར་སྨྲས་ཚེ།ཆོས་དཔོན་ཁོང་ཁྲོ་ཆེན་པོ་ལངས།
ངས་དབུལ་བོར་སྒོར་མོ་སྟེར་འདོད་ཀྱང་། ཁོས་ང་ལ་སྤྱི་ལུགས་
ཁང་ལ་སྒོར་མོའི་ཞལ་འདེབས་ཕུལ་དུ་འཇུག་འདོད་ཡོད།དེ་ནི་ཡེ་ཤུའི་
ཆོས་ལུགས་གྲུབ་མཐའི་ཚོགས་ཁག་ཅིག་རེད། ངས་དང་ལེན་མ་བྱས།
དེ་བས་དཀའ་ཁག་མང་བོར་འཕྲད། ཆོས་དཔོན་གྱིས་ངའི་དད་པ་རྣམ་
དག་མ་རེད་ཟེར་བ་དང་། མི་ཞིག་གིས་ངའི་རྫིང་བུའི་ནང་གི་ཉ་ཚང་
མ་བསད། ཁྲིམས་དཔོན་དེ་མི་བཟང་ཞིག་ཡིན་ཡང་ཁོ་ཆོས་དཔོན་ལ
སྐྲག་པས་ནམ་ཡིན་ཡང་ངའི་ནོར་འཆུག་ཡིན་པར་བཤད།
རྒྱབ་སྐྱོར་ཐོབ་པར་བརྩོན་ལེན་བྱ་ཆེད།ངས་བཅིངས་བགྲོལ་རིང་
ལུགས་པའི་ནང་ཞུགས་རྒྱུའི་སེམས་ཐག་བཅད། ཡིན་ཡང་། ཁོ་ཚོས་
ཀྱང་ང་རང་གུ་ཡངས་ལ་གཏོང་མི་སྲིད། ངས་འོས་བསྡུའི་སྐབས་སུ
ཁོ་ཚོའི་འཇིགས་སུ་རུང་བའི་ཆོད་དོན་ལ་གོང་བཀུར་བྱེད་འདོད་མེད་
སྟབས།ཁོ་ཚོས་ཀྱང་ངའི་སྟེང་ལ་འཁོན་སེམས་བཅངས་ཡོད།
ཁོས་མུ་མཐུད་དུ“ཡོད་ཚད་མཇུག་རྫོགས་སོང་། ངས་ཁང་བ་
བཙོངས་པ་དང་། ང་ལ་རྒྱུ་ནོར་གྱི་གྱོང་གུད་ཆེན་པོ་ཐེབས། ང་རང་
ལྷིང་འཇགས་ཀྱི་གནས་ཁོ་ན་སྟེ་ཕཱའེ་རེ་སིའི་སྤྱི་ཤག་ཅིག་ཏུ་འགྲོ་རྒྱུ་
ཡིན་"ཟེར།
“ན་ཕོའོ་ལཱེན་གྱིས་དབང་བསྒྱུར་བྱེད་ན། ཡོད་ཚད་ཁྱོད་གཅིག་
པུའི་མགོ་ཐོག་ལ་ལྷུང་མི་སྲིད།་་ཧྥིལ་ཁཱོ་ཟི་ཡིས་ཁོང་ཁྲོའི་ངང་དེ་ལྟར་
བཤད།
སན་ལྗེ་ལེའོ་ཡིས་“ངའི་དེ་རིང་གི་སྡུག་བསྔལ་ཡོད་ཚད་ན་ཕོའོ་
ལེན་ལས་བྱུང་བ་ཡིན། ན་ཕོའོ་ལཱེན་གཡུལ་ས་ཁོ་ནར་རླབས་ཆེན་
ཡིན། ཁོས་ཆོས་པ་བོས་ཏེ་ཁོ་ཚོར་ཚད་ལས་བརྒལ་བའི་དབང་ཤུགས་
བྱིན་པ་དང་། ཁོས་སྐུ་དྲག་ཁྲིད་ནས་ཡོང་ལ། ད་ལྟ་མི་ཚང་མ་སྐུ་དྲག་
ཏུ་འགྱུར་འདོད་ཡོད། ཆོས་པ་དང་མཁར་གྲོང་ཆུང་བའི་སྐུ་དྲག་གིས་
ང་རང་དབང་ཕྱོགས་ཁག་གི་ནང་ཞུགས་པར་བཙན་སྐུལ་བྱས།"ཟེར།
ཁ་བརྡ་བྱས་ནས་ཡུན་རིང་འགོར། ལྗུའུ་ལེན་གྱིས་སྐུ་ཞབས་ངྷ་
རཱེ་ནིལ་གྱི་སྐོར་དྲིས་པས། སན་ལྡེ་ལེའོ་དགོད་ཁ་ཤོར། “དེས་ན་ཁྱོད་
རང་ཝེ་རེ་སི་ལ་ཆ་རྒྱུས་ཡོད་དམ། ཁྱོད་ཀྱི་སྐུ་ཞབས་ངྷ་རཱེ་ནིལ་ཅུང་མ་
འགོར་བར་སྐུ་ཞབས་ཝ་ལེན་ནོ་བྷི་ཡིས་ཕྱིར་འདེད་བྱེད་ངེས་རེད། ན་
ཕོའོ་ལཱེན་གྱིས་སྐུ་ཞབས་དྷ་རཱེ་ནིལ་དང་ཆོས་དཔོན་ཤ་ལན་སོགས་ལ་
དབང་ཆ་བྱིན། ཁོང་ཚོའི་རྗེས་ཀྱི་དབང་འཛིན་པ་ནི་སྐུ་ཞབས་ཝ་ལེན་
ནོ་ཌྷི་དང་ཆོས་དཔོན་མ་ཟི་ལེང་སོགས་ཡིན་ངེས”ཟེར།
ལྗུའུ་ལེན་གྱིས་ཕཱའེ་རེ་སི་ཐེངས་དང་བོར་མཐོང་ཡང་ཚོར་སྣང་
ཅི་ཡང་མི་འདུག་ལ། ཁོས་ད་དུང་མཛའ་མོ་དང་མཉམ་དུ་རོལ་བའི་
དུས་ཚོད་ཉེར་བཞིའི་དགའ་སྐྱིད་ཉམས་སུ་མྱོང་བཞིན་ཡོད། ཁོས་
དུས་གཏན་དུ་ལྕམ་ངྷ་རཱེ་ནིལ་གྱི་བྱིས་པ་ཚོ་བརྗེད་མི་སྲིད་པའི་མནའ་
བསྐྱལ་ཡོད། གལ་ཏེ་ཆོས་ཚོགས་ཀྱིས་རྙོག་དྲ་སྔར་ལས་ཆེན་པོ་བཟོས་
ཏེ་གསར་བརྗེ་གཞན་ཞིག་བྱུང་ན། རང་ནུས་ཅི་ལྕོགས་ཀྱིས་ཁོ་ཚོར་
རོགས་རམ་བྱེད་ངེས་ཡིན་པ་དང་། གལ་ཏེ་གསར་བརྗེ་གཞན་ཞིག་
བྱུང་ན་སྐུ་དྲག་ཚོ་དཀའ་ཁག་ལ་འཕྲད་སྲིད།
ལྗུའུ་ལེན་གྱིས་ཕཱའེ་རེ་སིའི་མཛེས་ལྗོངས་ཉམས་སུ་མྱོང་བར་སྤྲོ་
བ་ཆེན་མོ་མི་འདུག ཁོས་རང་གི་ཡིད་ཀྱི་དཔའ་བོ་ན་ཕོའོ་ལེན་གྱིས་
བཞག་པའི་ཞབས་རྗེས་དེ་དག་ལ་ལྟ་བར་འདོད།ཁོ་ཆོས་དཔོན་ཕཱའེར་
བྷིར་ཐུག་པ་དང་། ཆོས་དཔོན་གྱིས་ཁོ་ལ་སྐུ་དྲག་དྷ་ལ་མཱོལ་གྱི་ཁྱིམ་
དུ་འཚོ་བ་རོལ་བ་ཇི་ལྟ་བུ་ཞིག་ཡིན་པ་འགྲེལ་བཤད་བྱས། ཁོས“ཁྱོད་
ཀྱིས་ལྭ་བ་ནག་པོ་གྱོན་དགོས་པ་དང་། དེ་མིན་ཚེ་ཆོས་པ་ཞིག་གི་
ཉམས་མི་འདུག ཁྱོད་ཀྱིས་ཁོ་ལ་འཕྲིན་ཡིག་འབྲི་དགོས་ལ། ཁྱོད་ཀྱི་
ཕོགས་དངུལ་མང་བོ་མེད་ཀྱང་ཁ་སྣོན་བྱེད་ངེས་ཡིན་ཟེར།
སྐུ་དྲག་ལ་བུ་གཅིག་དང་བུ་མོ་གཅིག་ཡོད། བུ་ནི་སྐུ་དྲག་ནོ་བྷིར་
ཋི་རེད། སྐུ་དྲག་དྷ་ལ་མོལ་གྱིས་ཁྱོད་དང་ཁོའི་བུ་གཉིས་གྲོགས་པོར་
གྱུར་ན་བསམ་གྱིན་ཡོད་ཀྱང་། ངས་དེ་ཅིའི་ཕྱིར་ཡིན་པ་མི་ཤེས། ཁྱོད་
ཀྱིས་ངེས་པར་སེམས་ཆུང་བྱས་ནས་རང་ལ་འཕྱ་དམོད་བྱེད་དུ་འཇུག་
མི་རུང་། ཁྱོད་རང་དབུལ་བོའི་ཁྱིམ་ནས་སྐྱེས་པ་ཡིན་པས་ཕལ་ཆེར་
ཁོ་རང་ཁྱོད་ལ་དགའ་མི་སྲིད།
སྐུ་དྲག་གི་ཆུང་མ་ལྕམ་ངྷ་ལ་མཱོལ་ནི་ང་རྒྱལ་ཧ་ཅང་ཆེ་བའི་བུད་
མེད་ཅིག་རེད། མོས་དཔོན་པོ་དང་ཕྱུག་པོར་མ་གཏོགས་དོ་སྣང་མི་
བྱེད། མོ་མེས་པོ་རྒྱ་གྲམ་དམག་གི་ཤར་ཕྱོགས་དཔུང་འཇུག་སྟེ། གནམ་
བདག་ཆོས་ལུགས་ཀྱིས་གནས་མཆོག་ལ་བཙན་འཛུལ་བྱེད་རྩིས་
བྱས་པའི་དམག་དོན་བྱ་འགུལ་ལ་ཞུགས་མྱོང་། རྒྱལ་བོ་གང་རུང་ལ་
ངན་སྨྲས་བྱེད་མི་རུང་བ་དང་། ཧན་རེ་སྐུ་ཕྲེང་བརྒྱད་པ་ཡིན་ཡང་མི་
རུང་། ཁོ་ཚོ་ནི་རྒྱལ་བོ་ཡིན་ཞིང་། མོས་བལྟས་ན་དེ་ནི་གང་ལས་ཀྱང་
གལ་ཆེ་བར་འདོད། མོས་ཁྱོད་རང་དད་པ་བརྟན་པའི་གཡོག་པོ་ཞིག་
ཏུ་བལྟ་སྲིད།
“གལ་ཏེ་ངོ་མ་འུ་ཐུག་ན། ང་བཙལ་དུ་ཤོག གལ་ཏེ་སྐབས་དེ་ལ་
ད་རུང་ངེད་གཉིས་གྲོགས་པོ་ཡིན་ན། ཁྱོད་རང་ངའི་ཆོས་ཁུལ་གསར་
བར་ཡོང་ནས་ངའི་ལག་རོགས་བྱ་ཆོག གལ་ཏེ་ངེད་གཉིས་གྲོགས་པོ་
མིན་ན།ཁྱོད་རང་ཆོས་ཁང་གཞན་ཞིག་ཏུ་འགྲོ་དགོས"ཟེར།
ལྗུའུ་ལེན་གྱིས་ཁོའི་གྲོགས་པོ་བཟང་བོར་བཀའ་དྲིན་ཞུས་རྗེས།
ཁོ་གཉིས་ཤིང་རྟར་བསྡད་དེ་སྐུ་དྲག་དྷ་ལ་མཱོལ་གྱི་གཞིས་ཤག་ཏུ་སོང་།
ཁོ་གཉིས་སྐུ་དྲག་ངྷ་ལ་མཱོལ་གྱི་གཞིས་ཤག་ཏུ་འབྱོར། ཤིང་བྱང་
ཆེན་པོ་ཞིག་གི་སྟེང་དུ་སྐུ་དྲག་ངྷ་ལ་མཱོལ་གྱི་གཞིས་ཤག་ཅེས་བྲིས་
འདུག ལྗུའུ་ལེན་གྱིས“མི་འདི་དག་ལྗ་ཁ་བྷེན་རིང་ལུགས་པས་ཡང་
བསྐྱར་གསར་བརྗེ་བྱེད་པར་དེ་འདྲ་སྐྲག་ཀྱང་། ཁོ་ཚོས་འདི་ལྟར་རང་
གི་གཞིས་ཤག་གང་དུ་ཡོད་པ་བཤད་འདུག"ཟེར།
ཆོས་དཔོན་ཕཱའེར་ཌྷི་ཡིས་འཚབ་འཚུབ་ངང་་ངས་བསམས་ན་
ཁྱོད་རང་གནས་འདི་ནས་ཡུན་རིང་འདུག་མི་ཐུབ་ཟེར།། །།

ལེའུ་གཉིས་པ།

ལྗུའུ་ལེན་ཁང་བའི་བརྗིད་ཉམས་ལ་མཚར་ནས་གདའ། ཆོས་
དཔོན་ཕཱའེར་ཌྷི་ཡིས་"བག་ཟོན་གྱིས། གལ་ཏེ་ཁྱོད་ཀྱིས་མི་སེར་དཀྱུས་
མའི་རྣམ་འགྱུར་བསྟན་ན། ཁོ་ཚོས་ཁྱོད་རང་མི་སེར་དཀྱུས་མར་བལྟ་
སྲིད་"ཟེར།
ལྗུའུ་ལེན་གྱིས་སྒམ་པའི་ངང་"ཁོ་ཚོས་དེ་ལྟར་སྤོབས་སམ་"ཞེས་
བཤད།
ཁོ་གཉིས་ཁང་བའི་ནང་བརྒྱུད་སྐབས་རིད་ཅིང་གཟུགས་ཆུང་
བའི་མི་ཞིག་དང་འཕྲད། ཆོས་དཔོན་ཕཱའེར་ཌྷི་ཡིས་སྐུ་དྲག་དྷ་ལ་མོལ་
ལ་ལྗུའུ་ལེན་མཚམས་སྦྱོར་བྱས། ཐོག་མར་ལྗུའུ་ལེན་གྱི་བསམ་པར་
སྐུ་དྲག་གི་བྱད་བཞིན་མི་མཛེས་པར་བསམ་བཞིན་རི་མོ་ཞིག་ལ་ལྟ་
བ་ནང་བཞིན་སྐུ་དྲག་ལ་ཅེར་ནས་བསྡད། ཅུང་མ་འགོར་བར་ལྗུའུ་
ལེན་གྱིས་སྐུ་དྲག་དེར་བྷི་ཛ་སཱོའི་ཆོས་བདག་ལས་གུས་ལུགས་ལྡན་ལ་
མི་སེམས་སྤོ་བར་བྱེད་པའི་སྣང་བ་སྐྱེས་བྱུང་།ཐེངས་འདིའི་ཐུག་འཕྲད་
དེ་སྐར་མ་གསུམ་ཙམ་འགོར་རྗེས་མཇུག་བསྒྲིལ།
ཆོས་དཔོན་ཕཱའེར་བྷི་དང་ལྗུའུ་ལེན་སྐུ་དྲག་གི་གཞིས་ཤག་ནས་
ཕྱིར་ཐོན། ཆོས་དཔོན་ཕཱའེར་ཌྷི་ཡིས་ཁོའི་སློབ་མར་འཕྲིན་ཡིག་ཅིག་
བྱིན་ཏེ་“འདི་ནི་སྐུ་དྲག་གིས་བྲིས་པའི་འཕྲིན་ཡིག་རེད། ཁོ་རང་ཉིད་
ཀྱིས་བྱ་བ་བསྒྲུབ་པར་དགའ་ཡང་། ཅུང་མ་འགོར་བར་ཁྱོད་ཀྱིས་ཁོར་
བྱ་བ་བསྒྲུབ་དགོས། འཚེམ་བཟོ་ཁང་དུ་སོང་ནས་ལྭ་གསར་བ་འགའ་
ཉོས་"ཟེར།
ལྗུའུ་ལེན་དྷ་ལ་མཱོལ་གྱི་གཞིས་ཤག་ཏུ་འབྱོར་སྐབས།སྐུ་དྲག་གིས་
ཁོ་ལ་རང་ཉིད་ཀྱི་ཁང་བ་གསར་བར་ལྟ་རུ་བཅུག སྐུ་དྲག་གིས་ལྗུའུ་
ལེན་གྱིས་ཚི་ལེན་ག་ཚོད་ཉོས་པ་དྲིས།
ལྗུའུ་ལེན་གྱིས“གཉིས་ཉོས”ཟེར། སྐུ་དྲག་འདི་འདྲ་ཞིག་གིས་དོན་
ཆུང་དེ་འདྲར་སེམས་ཁུར་བྱས་པ་མཐོང་བས་ཧ་ལས་པའི་ཚོར་བ་ཞིག་
དབང་མེད་དུ་སྐྱེས།
སྐུ་དྲག་གིས་བཟང་གི། བཟང་གི། ད་དུང་ཚི་ལན་ཉི་ཤུ་ཉོས། འདི་
ནི་ཁྱོད་ཀྱི་ཐོག་མའི་ཕོགས་དངུལ་ཡིན”ཟེར།
ལྗུའུ་ལེན་དཔེ་ཁང་དུ་ཁྲིད་ཡོང་། ཁོས་གནས་འདིར་བྱ་བ་བསྒྲུབ་
དགོས་ལ། གནས་དེར་དཔེ་ཆ་དེ་འདྲ་མང་བོ་ཞིག་ཡོད་པར་ལྗུའུ་ལེན་
ཧ་ལས་པར་གྱུར། ཁོའི་བསམ་པར་ངས་དཔེ་ཆ་འདི་ཡོད་ཚད་ལ་ལྟ
ཀློག་བྱས་ཆོག་ཀྱང་། ཐོག་མར་ངས་བྱ་བ་བཟང་བོར་བསྒྲུབ་དགོས་
སྙམ།
ལྗུའུ་ལེན་གྱིས་ཅུང་མ་འགོར་བར་བཤུ་འབྲིའི་བྱ་བ་ཡོངས་སུ་
གྲུབ། སྐུ་དྲག་ནང་དུ་ཡོང་ནས་ཁོའི་བྱ་བར་བལྟས་རྗེས་ཅུང་མ་དགའ་
བའི་རྣམ་འགྱུར་བསྟན་ནས།“possibleཞེས་པ་ཀློག་འབྲི་བྱེད་སྐབས
གཉིས་ཡོད་དགོས། གལ་ཏེ་ཁྱོད་ཀྱིས་ཐ་སྙད་ཅིག་ཇི་ལྟར་ཀློག་འབྲི་བྱ་
དགོས་པ་མི་ཤེས་ན་ཚིག་མཛོད་ནང་བཙལ་ཆོག"ཟེར།
ཉིན་དེའི་དགོང་མོར་ལྗུའུ་ལེན་འགྲུལ་ཁང་དུ་ཁྲིད། གནས་དེར་
མི་མང་བོ་ཡོད་ཅིང་། ལྗུའུ་ལེན་གྱིས་ཆོས་བདག་ཨ་ཁི་དྷ་ལ་འཕྲད་
པར་དགའ་སྤྲོ་ཆེན་པོ་སྐྱེས་པ་དང་། ཁོ་ཝེ་རེ་སི་རུ་ཡོད་སྐབས་ལྗའུ་
ལེན་ལ་ཧ་ཅང་བཟང་། ཆོས་བདག་གིས་མི་སེར་དཀྱུས་མ་དེ་ངོས་མ་
ཟིན་ལ། སྐུ་དྲག་ངྷ་ལ་མཱོལ་གྱི་ལྕམ་གྱིས་ལྗུའུ་ལེན་ལ་མིག་ཟུར་ཙམ་
ཡང་མ་བལྟས།
ཅུང་མ་འགོར་བར་ཞལ་བཞིན་མཛེས་པའི་ན་གཞོན་ཞིག་ཁང་
བའི་ནང་དུ་ཡོང་བ་དང་། ཁོའི་མགོ་ཧ་ཅང་ཆུང་བར་མངོན། ལྗུའུ་
ལེན་གྱིས་མི་དེ་ནི་པོ་རིམ་པ་ནོ་བྷིར་ཋི་ཡིན་པ་ཤེས། སྐུ་དྲག་དེ་བལྟས་
ཚོད་ཀྱིས་ཧ་ཅང་ཀུན་མཐུན་ཡིན་པ་དང་། ཁོས་ད་དུང་གཞོན་ནུ་མ་
ཞིག་ཀྱང་མཐོང་། མོའི་མིག་ཟུང་ཧ་ཅང་མཛེས་ཀྱང་བརྩེ་སེམས་སྤུ་
ཙམ་མེད་པར་མངོན། ལྗུའུ་ལེན་གྱིས་མོ་ལ་འགུག་ཤུགས་ཡོད་པར་
མ་བསམ་ལ། ཁོས་བུ་མོ་དེ་ནི་མ་ཋེལ་དྷ་དྷ་ལ་མཱོལ་གྱི་སྲས་མོ་ཡིན་པ་
ཤེས། ལྗུའུ་ལེན་ལ་མཚོན་ན། མོ་དང་མོའི་ཨ་མའི་བརྩེ་བ་མེད་པའི་
བཞིན་མདངས་གཅིག་འདྲ་ཡིན་ལ། སྐུ་དྲག་དྷ་ལ་མོལ་སེམས་སྡུག
ཅིང་སུན་སྣང་སྐྱེས་བཞིན་པ་ལྟར་མངོན།
སྐུ་དྲག་དྷ་ལ་མོལ་གྱིས་"ནོ་བྷིར་ཋི།ངའི་རེ་བ་ཡིན་ན་ཁྱོད་ཀྱིས་སྐུ་
ཞབས་ལྗུའུ་ལེན་སཱོ་རེལ་ལ་གཟིགས་སྐྱོང་གནང་རོགས། ངས་ཁོ་རང་
གདན་ཞུ་བྱས་མ་ཐག་ཡིན། གལ་ཏེ་ཆོག་ན། ངས་ཁོ་རང་མི་སྣ་རླབས་
ཆེན་ཞིག་ཏུ་འགྱུར་དུ་འཇུག་འདོད་"ཟེར།
སྐུ་དྲག་གིས་ལྗུའུ་ལེན་གྱིས་མྱངས་པའི་སློབ་གསོ་གླེང་བ་
དང་།སློབ་ཆེན་ནས་ཡོང་བའི་མགྲོན་པོ་ཞིག་གིས་ཧཱོ་རེ་སི་དང་འབྲེལ་
ནས་ཁོར་འདྲི་གཅོད་ཀྱི་ཚུལ་དུ་དྲིས། ལྗུའུ་ལེན་གྱི་བསམ་པར་"ངས་ཧཱོ་
རེ་སི་གླེང་ནས་བྷི་ཛ་སཱོའི་ཆོས་བདག་མདུན་ནས་རྒྱལ་ཁ་བླངས་པ་
ཡིན།མི་འདི་དག་གིས་རྩོམ་པ་པོ་གཅིག་མ་གཏོགས་མི་ཤེས་"སྙམ།
ལྗུའུ་ལེན་གྱིས་མཛེས་པའི་ལ་ཋིན་སྐད་བཀོལ་ནས་ལན་བཏབ་
པར། མི་རྣམས་ཀྱིས་རང་བཞིན་གྱིས་ཁོ་ལ་ལྟ་སྟངས་གསར་བ་ཞིག་
བཟུང་། ཁོ་དང་དགེ་རྒན་ཆེན་མོ་དེས་ཡུན་རིང་ལ་གླེང་མོལ་བྱས་པ་
དང་། ལྗུའུ་ལེན་ཧཱོ་རེ་སི་དང་ཋཱའེ་སེ་ཋི་སི་སོགས་གནའ་བོའི་རྩོམ་པ་
པོ་ལ་རྒྱུས་མངའ་ཆེན་པོ་ལྡན་ཡང་། ཁོ་རང་དེང་རབས་ཀྱི་མི་མིང་
གྲགས་ཅན་རེ་འགར་ཆ་རྒྱུས་གཏན་ནས་མེད། དཔེར་ན་ལྗོར་ལྗི་སྐུ་
ཕྲེང་བཞི་བ་དང་། སྙན་ངག་པ་བྷའེ་རན། ར་བྷིར་ཋི་སཱོ་དྡྷེ་བཅས་ནི་
ཁོས་ཐེངས་དང་བོར་ཐོས་པ་རེད། དགེ་རྒན་ཆེན་མོས་སྐུ་དྲག་གི་ལྕམ་
ལ་"ཁོའི་བྱ་སྤྱོད་ལ་གླེན་རྟགས་ཅུང་ལྡན་ཡང་། ཁོ་ནི་མི་ཤེས་ཡོན་ཅན་
ཞིག་ཡིན་སྲིད་"ཟེར།
སྐུ་དྲག་གི་ལྕམ་གྱིས་ལྗུའུ་ལེན་ལ་ཡིད་འཇོག་ཆེར་མ་བྱས་པ་
དང་། མོས་དགེ་རྒན་ཆེན་མོ་གདན་འདྲེན་བྱས་པ་འགྲིག་འདུག་
སྙམ། སྐུ་དྲག་གི་ལྕམ་རང་གི་ཁྱོ་གའི་སྐྱོ་བ་སངས་སུ་འཇུག་པའི་མི་ལ་
དགའ།། །།

ལེའུ་གསུམ་པ

ཕྱི་ཉིན་ཞོགས་པ་སྔ་མོ་ནས། ལྗུའུ་ལེན་གྱིས་དཔེ་ཁང་དུ་བྱ་
བ་ལས། སྲས་མོ་དྷ་ལ་མཱོལ་གསང་བའི་སྒོ་ཞིག་བརྒྱུད་དེ་ནང་དུ་
ཡོང་། མོས་ཁོ་མཐོང་ནས་ཧ་ལས་པར་གྱུར་པ་དང་། མོས་པཱོལ་ཋཱའེར་
གྱི་དཔེ་ཆ་ཞིག་ཁྱེར། ཝོལ་ཋཱའེར་གྱི་བརྩམས་ཆོས་ནི་ན་གཞོན་པའི་
སྐུ་དྲག་བུ་མོས་ཀློག་པར་མི་འཚམ་པར་རློམ་ཡོད།
ཕྱི་དྲོར། པོ་རིམ་པ་ནོ་བྷིར་ཋི་ནང་དུ་ཡོང་ཞིང་། ཁོས་སྔ་མོ་ནས་
ལྗུའུ་ལེན་བརྗེད་འདུག སྐུ་དྲག་གིས་ལྗུའུ་ལེན་ཁོ་དང་མཉམ་དུ་རྟར་
ཞོན་དུ་འགྲོ་རྒྱུའི་གྲོས་གཞི་བཏོན་པར། ལྗུའུ་ལེན་གྱིས“ངས་སྡོང་རྒན་
ཞིག་ཡིན་ན་གཅོད་ཐུབ་ཀྱང་། ངས་ད་ལྟའི་བར་ཐེངས་དྲུག་ལ་མ་
གཏོགས་རྟ་བཞོན་མྱོང་མེད་"ཟེར།
པོ་རིམ་པ་ནོ་བྷིར་ཋི་ཡིས་"དེས་ན་འདི་ནི་ཐེངས་བདུན་པ་རེད།
འགྲོ་"ཟེར།
ཉིན་དེར་ལྗུའུ་ལེན་རྟར་ཞོན་པ་ཧ་ཅང་བཟང་ཡང་། མཇུག་མཐར་
རྟ་ལས་ལྷུང་ནས་འདམ་ནང་དུ་འགྱེལ། དེའི་རྗེས་སུ་སྐུ་དྲག་དྷ་ལ་མཱོལ་
གྱིས་ཁོ་གཉིས་རྟར་བཞོན་ནས་འཆམ་འཆམ་ལ་སོང་བའི་གནས་ཚུལ་
དྲིས་པར། སྐུ་དྲག་གིས་གུས་ལུགས་བསམས་ནས་མག་མོག་ཙམ་ལས་
མ་བཤད་ཀྱང་། ལྗུའུ་ལེན་གྱིས་གནས་ཚུལ་གྱི་བརྒྱུད་རིམ་ཚང་མ་
དྲང་མོར་བཤད་པས། སྐུ་དྲག་ཧ་ལས་པར་གྱུར། ཁོས་དགེ་རྒན་ཆེན་
མོར་་ན་གཞོན་འདིར་མདུན་ལམ་ཆེན་པོ་ཡོད། ཁོས་རང་གི་ཕམ་ཉེས་
སྦ་གསང་མེད་པར་བརྗོད་སྤོབས་"ཟེར།
དེའི་རྗེས་སུ་སྲས་མོ་ངྷ་ལ་ཡིས་ཁོ་ལ་དོན་དེའི་བརྒྱུད་རིམ་ཡང་
བསྐྱར་ཐེངས་ཤིག་བརྗོད་དུ་བཅུག ལྗའུ་ལེན་དང་སྲས་མོ་མ་ཋེལ་དྷ།
པོ་རིམ་པ་ནོ་བྷིར་ཋི་བཅས་ན་གཞོན་གྱི་གྲོགས་པོ་གསུམ་དང་འདྲ་
བར་མཉམ་དུ་ཧབ་ཆ་བྱེད་བཞིན་འདུག གྲོགས་པོ་དེ་དག་དང་མཉམ་
དུ་ཡོད་ཀྱང་ལྗུའུ་ལེན་ལ་སྔར་བཞིན་སུན་སྣང་གི་ཚོར་བ་ཞིག་འབྱུང་
བཞིན་ཡོད་ལ།ཁོ་གཞན་དག་དང་ཅུང་མི་འདྲ་བར་མངོན།། །།

ལེའུ་བཞི་བ།

མི་རྣམས་ཀྱི་བསམ་པར་ལྗུའུ་ལེན་མི་ཡ་མཚན་ཞིག་ཡིན་པར་
འདོད། ལྕམ་དྷ་ལ་མཱོལ་གྱིས་འགྲུལ་བ་ཡོང་བའི་ཉིན་ལ་ཁོ་རང་ཕྱིར་བྱ་
བ་སྒྲུབ་ཏུ་མངག་རྒྱུའི་གྲོས་གཞི་བཏོན་ཡང་། དེ་ལ་ཧོའུ་རིམ་པ་ཡིད་
འཐད་མ་བྱུང་། ཁོས་"ངས་མུ་མཐུད་དུ་རང་གི་ཚོད་ལྟ་བྱེད་འདོད། ཆོས་
དཔོན་ཕཱའེར་ཌྷི་ཡིས་བཤད་ན་གླ་བའི་སྤོབས་པ་ལ་གནོད་པ་བཟོས་པ
མི་འགྲིག་པ་རེད། ཁོ་གཞན་དང་མི་མཐུན་པ་ནི་ཁོའི་བྱ་སྤྱོད་ཐུན་མོང་
མ་ཡིན་པའི་རྐྱེན་རེད། གང་ལྟར་ཀྱང་ཁོ་ཁུ་སིམ་མེར་སྡོད་པ་རེད་"ཟེར།
འགྲུལ་ཁང་ནང་དུ་གནམ་བདག་དང་ཆོས་ཚོགས། རྒྱལ་བོ། སྲིད་
གཞུང་ངམ་ཡང་ན་རྒྱལ་བོ་ཚང་གིས་དགའ་བསུ་བྱེད་པའི་སྒྱུ་རྩལ་པ་
བཅས་ལ་ཀུ་རེ་མི་བྱེད་པ་དང་། ངོ་རྒོལ་ཕྱོགས་ཁག་བཅིངས་གྲོལ་རིང་
ལུགས་པའི་ཚགས་པར་དང་ཝོལ་ཋཱའེར་རམ་ཡང་ན་རུའུ་སཱོ་བཅས་
ལ་གཟེངས་བསྟོད་མི་བྱེད་པ་དང་། ཆབ་སྲིད་མ་གླེང་ན། མི་རྣམས་
ཀྱིས་ཡོད་ཚད་ལ་རང་དབང་གིས་གླེང་མོལ་བྱས་ཆོག་པ་རེད།
ཁ་བརྡ་འདི་དག་ལ་སྤྲོ་བ་ཅི་ཡང་མེད་པ་ཞིག་ཡིན་ཞིང་། བསམ་
བློ་གསར་བ་གང་རུང་ནི་ཐ་ཤལ་གྱི་བྱ་སྤྱོད་ཅིག་དང་གཅིག་འདྲ་ཡིན་
མི་ཚང་མས་གུས་ལུགས་ལྡན་པར་བྱེད་པ་ཡིན། གུས་སྲོལ་དེ་ལ༑
དངོས་པོ་གཞན་གང་ལས་ཀྱང་གལ་ཆེ། མི་རེ་འགའ་གནས་འདིར་
ཡོང་དོན་ནི་འཁྱག་ཞོ་ཡིད་ཚིམས་པ་ཞིག་ཟ་བ་ཁོ་ནའི་ཆེད་ཡིན་པ་
འདྲ། དེའི་རྗེས་སུ། ལྗུའུ་ལེན་གྱིས་ཆོས་དཔོན་ཕཱའེར་ཌྷི་ལ“་ཧོའུ་རིམ་
པའི་ལྕམ་དང་མཉམ་དུ་ཁ་ཟས་ལ་རོལ་བ་ནི་ངའི་འོས་འགན་ཞིག་
ཡིན་ནམ”ཞེས་དྲིས།
ཆོས་དཔོན་ཕཱའེར་ཌྷི་ཡིས“དེ་ནི་གཟི་བརྗིད་ཆེན་པོ་ཞིག་རེད”ཟེར།
“འདི་ནི་ངའི་ལས་འགན་ཁྲོད་ཆེས་བཟོད་ཐབས་མེད་པའི་ཁག་
ཅིག་ཡིན། ཆོས་དཔོན་ལགས། ང་གཉིད་འགྲོ་འདོད་ནས་ངོ་མ་སྐྲག་ནི་
ཞིག་རེད། ཁྱོད་ལ་ཞུ་བ་བྱེད། ཁོ་ཚོས་ང་རང་ཟ་ཁང་ཆུང་བའི་ནང་དུ་
ཟ་མ་ཟ་རུ་འགྲོ་བར་ཆོག་མཆན་འགོད་དུ་འཇུག་རོགས”ཟེར།
ལྗུའུ་ལེན་གྱིས་སྐད་སྒྲ་ཞིག་ཐོས་ཏེ་མགོ་ཕར་འཁོར་བ་ན། ལྗུའུ་
ལེན་གྱིས་སྲས་མོ་དྷ་ལ་མཱོལ་གྱིས་ཉན་འདུག་པ་མཐོང་། མོས་ད་ལྟ་ཁོ་
ལ་སྔར་ལས་བརྩི་བཀུར་བྱེད་བཞིན་ཡོད་དེ། མོས་ཁོ་ནི་ངའི་ཨ་ཕའི་
མདུན་ནས་དཔའ་ཞུམ་པའི་མི་ཉམ་ཆུང་ཞིག་མིན་པར་བསམས།
ཉིན་དེའི་དགོང་མོར། ལྗུའུ་ལེན་གྱིས་སྲས་མོ་ངྷ་ལ་མཱོལ་ལ་ཁ་
ཡ་མ་བྱས་ཀྱང་། མོས་རང་འགུལ་སྒོས་ཁོར་ཁ་བརྡ་བྱས། ཁོ་དང་
སྲས་མོ་དྷ་ལ་མཱོལ། པོ་རིམ་པ་ནོ་བྷིར་ཋི། དེ་མིན་ཁོ་ཚོའི་གྲོགས་པོ་
ཚོ་དང་མཉམ་དུ་བསྡད། ཁོ་ཚོས་མི་གཞན་པར་གུ་ཡངས་གཏོང་མི་
སྲིད་ཅིང་། ཕལ་ཆེར་མི་ཚང་མ་ཁོ་ཚོའི་དགོད་སློང་གི་ཡུལ་དུ་འགྱུར་
སྲིད། མཚམས་ལན་རེར་ལྗའུ་ལེན་ཡང་མཉམ་དུ་དགོད་བཞིན་འདུག་
ཀྱང་། ཁོས་དོན་ངོ་མ་རྟོགས་ཀྱིན་མི་འདུག ཁོ་ཚོའི་གླེང་མོལ་དེ་ཕྱི་
སྐད་ཅིག་དང་འདྲ་ལ། ཁོས་མིང་ཚིག་དེ་དག་ཤེས་ཀྱང་སྐད་ཆ་དེ་དག་
གི་ནང་དོན་ཧ་མི་གོ་བ་ལྟར་སྣང་།
ལྗུའུ་ལེན་ཆོས་དཔོན་ཕཱའེར་ཌྷིའི་ཉེ་སར་སོང་ནས།ཁོ་དང་མཉམ་
དུ་སྐར་མ་འགའི་རིང་ཁ་བརྡ་བྱས། ཆོས་དཔོན་ཁོ་ཡང་མི་མང་ཚོགས
ས་དེ་འདྲ་ནས་རང་དབང་མིན་པའི་སྣང་བ་ཞིག་དབང་མེད་དུ་སྐྱེས་
བཞིན་ཡོད། ཁོ་ནི་གཟབ་ནན་གྱི་ཛན་སི་གྲུབ་མཐའི་དད་ལྡན་པ་ཞིག་
ཡིན་པ་དང་། གང་ནུས་ཀྱིས་གཞུང་དྲང་གི་མི་ཞིག་བྱེད་པར་བརྩོན་
བཞིན་འདུགཁོས་མཐོང་ལམ་དུ་གྱུར་པའི་མི་ཚང་མའི་ངན་ཕྱོགས་ལ་
བསམ་བློ་གཏོང་འདོད་མེད། ལྗུའུ་ལེན་ཕྱིར་ཡོང་སྐབས། སྲས་མོ་ཊི་ར་
མོ་ཡིས་་མ་གཞི་ཆོས་དཔོན་ཕཱའེར་ཌྷི་རེད། ཁོ་ལ་ཅི་འདྲའི་མི་མཛེས
པའི་ངོ་གདོང་ཞིག་ཡོད་པ་རེད་ཨང”ཟེར།
ལྗུའུ་ལེན་ལ་ཁོང་ཁྲོ་བསླངས་ཀྱང་མོས་བཤད་པ་ངོ་མ་རེད། ཆོས་
དཔོན་ནི་ཁང་བ་འདིའི་ནང་གི་ཆེས་གུས་པར་འོས་པའི་མི་ཞིག་ཡིན་
ཡང་། ཁོའི་ངོ་གདོང་ངོ་མ་མིག་ཏུ་མི་མཛེས་པ་ཞིག་རེད། དེའི་མི་ཚད་
ཁོ་ལ་རྣམ་དག་གི་འདོད་ཚུལ་ཞིག་བྱུང་ཚེ། ཁོའི་ངོ་གདོང་སྔར་ལས་ཇེ་
སྡུག་ཏུ་འགྱུར་སྲིད། ཁང་བའི་ནང་གི་མི་གཞན་པའི་ངོ་གདོང་འོད་དང་
ལྡན་ཞིང་མེ་ལོང་ལྟ་བུར་མངོན་ལ། ཁོ་ཚོས་རྫུན་བཤད་པའི་སྐབས་སུ་
ལྷག་པར་དུ་དེ་འདྲ་རེད།
དེའི་རྗེས་སུ་པོ་རིམ་པ་ནོ་ཌྷིར་ཋི་དང་ཁོའི་གྲོགས་པོ་ཚོས་སྐུ་
ཞབས་དྷ་ཋ་ལཱིར་ལ་ཀུ་རེ་རྩེད་བར་བྲེལ་འདུག སྐུ་ཞབས་དྷ་ཋ་ལཱིར་ནི་
འབྱོར་ཕྱུག་ཆེན་པོ་ལྡན་ཡང་ཁོ་ལ་དགའ་བའི་མི་མང་བོ་མེད། ཁོ་སོང་
རྗེས་ལྗུའུ་ལེན་གྱིས་སྐུ་ཞབས་དྷ་ཋ་ལཱིར་དང་རང་ཉིད་བར་གྱི་ཁྱད་པར་
ལ་བསམ་བློ་བཏང་།
ལྗུའུ་ལེན་གྱི་བསམ་པར"མི་འདིས་དུས་ཚོད་གཅིག་གི་ནང་
བཙལ་བའི་སྒོར་མོ་རང་ཉིད་ཀྱིས་ཟླ་ངོ་གཅིག་ལ་བཙལ་བ་ལས་ཀྱང་
མང་ཡང་། ཁོ་ཚོས་སྔར་བཞིན་ཁོ་ལ་འཕྱ་དམོད་བྱེད་ཀྱིན་འདུག
འདིས་མི་ཞིག་གི་ཕྲག་དོག་གཞོམ་ཐུབ་བམ་"སྙམ།། །།

ལེའུ་ལྔ་བ།

ཧོའུ་རིམ་པ་དང་མཉམ་དུ་ཟླ་ངོ་དྲུག་ལ་འཚོ་བ་རོལ་རྗེས། ལྗུའུ་
ལེན་ལ་ཡིད་ཆེས་གང་ལེགས་ཐོབ་ཡོད་པ་དང་། ལས་དོན་མང་ཆེ་བ་
ཐག་གཅོད་བྱ་ཆོག ལྗུའུ་ལེན་གྱིས་ཁོའི་ཚབ་ཏུ་བྲིས་པའི་འཕྲིན་ཡིག་
ལ༑ ཧོའུ་རིམ་པ་དྷ་ལ་མཱོལ་གྱིས་ཕལ་ཆེར་དངོས་སུ་མིང་འགོད་པ་
རེད། ཧོའུ་རིམ་པས་ཁོ་ལ་རྟ་ཞིག་བྱིན་པས། ལྗུའུ་ལེན་གྱིས་ཕལ་ཆེར་
ཉིན་རྒྱུན་རྟ་རྩལ་སྦྱོང་གིན་འདུག
ལྗུའུ་ལེན་གྱིས་མུ་མཐུད་དུ་ཆོས་ལུགས་ལ་ཞིབ་འཇུག་བྱས།
ཆོས་དཔོན་ཕཱའེར་ཌྷི་ཡིས་ཁོ་རང་ཛན་སི་གྲུབ་མཐའི་ཚོགས་ཁག་
ལ་མཚམས་སྦྱོར་བྱས་ཤིང་། ལྗུའུ་ལེན་མི་དེ་དག་ལ་ཡིད་སྨོན་སྐྱེས་པ་
དང་། ཁོ་ཚོ་ནི་ཆོས་ཚོགས་ནང་གི་མགོ་གཡོག་མགོ་སྐོར་མཁན་དག་
དང་མི་འདྲ་བར་མ་ཟད། ཁོ་ཚོས་ནམ་ཡང་རྒྱུ་ནོར་ཁོ་ན་སེམས་ཀྱིན་
མི་འདུག སྤྱི་ཚོགས་ལས་རིམ་སོ་སོའི་འབྲེལ་འདྲིས་ཁྲོད། ཁོས་ད་དུང་
སྔོན་ཆད་སྲོག་ཁྲིམས་བཅད་མྱོང་བའི་པོ་རིམ་པ་ཨལ་ཋི་མཱའེ་ར་ངོ་
ཤེས། ཁོ་ཆོས་ལུགས་ལ་དད་པ་བརྟན་པོ་ཡོད་ལ་རང་དབང་ལ་མོས་
འདུན་ཆེ། འདིས་ལྗུའུ་ལེན་ཧ་ལས་སུ་བཅུག་ཡོད།
པོ་རིམ་པ་ནོ་ཌྷིར་ཋི་དང་ལྗུའུ་ལེན་གྱི་བར་ཐག་ཇེ་རིང་དུ་
སོང་། ཁོས་ལྗུའུ་ལེན་གྱི་ཚོར་བ་སྐྱེན་པར་བསམས་པ་དང་། ལྗུའུ་ལེན་
གྱིས་ཁོམ་གསེང་གི་དུས་ཚོད་ཚང་མ་མདའ་འཕེན་དང་གྲི་རྩལ། རྟ་
རྩལ་སྦྱོང་བ་བཅས་ཀྱི་ཕྱོགས་སུ་བཏང་།
ཕཱའེ་རེ་སིའི་འགྲུལ་ཁང་དེ་མཁར་གྲོང་ཆུང་བ་དང་མི་འདྲ།
འགྲུལ་ཁང་དུ་ལྗའུ་ལེན་གྱི་རང་སྤོབས་ལ་ནམ་ཡང་ཕོག་ཐུག་ཐེབས་
མྱོང་མེད་ཀྱང་། གནས་དེར་ཁོར་དོ་སྣང་བྱེད་མཁན་གཅིག་ཀྱང་མི་
འདུག
ཉིན་ཞིག ལྗུའུ་ལེན་ཕྱི་རོལ་དུ་བྱ་བ་སྒྲུབ་པར་སོང་ནས་ཕྱིར་ལོག་
དུས་ཡང་སྲས་མོ་ཊི་ར་མོ་ལ་འཕྲད། སྐབས་ཐོག་དེར་ལྗུའུ་ལེན་གྱིས་
ཕཱའེ་རེ་སིའི་སྤྱི་ཚོགས་ཀྱི་འགྲོ་ལུགས་ཧ་གོ་ཡོད་ཀྱང་། ཁོ་རང་སྲས་
མོར་དྷ་ལ་མཱོལ་དང་དེ་ཙམ་མཐུན་པོ་མེད།
དགོང་མོ་དེར་འགྲུལ་ཁང་དུ་མ་ཥེལ་དྷ་སུན་སྣང་ཆེན་པོ་བྱུང་
འདུག མོ་ནི་མོའི་གྲོགས་པོ་ཡོད་ཚད་ལས་བློ་རིག་ལྡན་ལ། མོས་ལྗུའུ་
ལེན་མཐོང་རྗེས་ཁོ་རང་གཞན་དང་མི་འདྲ་བ་ཤེས། མོས“སྐུ་ཞབས་
སཱོ་རེལ། ཁྱོད་དོ་དགོང་བྲོ་གར་སྤྲོ་ཚོགས་ལ་ཞུགས་རྒྱུ་ཡིན་ནམ”ཞེས་
དྲིས།
ཁོས་"ང་ལ་མགྲོན་འབོད་བྱས་མ་སོང”ཟེར།
མ་ཋེལ་དྷ་ཡིས་"ཁྱོད་ངའི་ཕུ་བོ་དང་མཉམ་དུ་འགྲོ་ཆོག་"ཟེར།
ལྗུའུ་ལེན་གྱིས་ཅི་ཡང་མ་བཤད།
མོས་མྱུར་མོར་"ངའི་ཕུ་བོ་དང་མཉམ་དུ་ཤོག་"ཟེར།
ལྗུའུ་ལེན་གྱི་སེམས་པ་ཧ་ཅང་སྡུག་བཞིན་ཡོད་ལ། ཁོའི་བསམ་
པར་"ང་རང་གཡོག་པོ་ཁོ་ན་ཙམ་ཡིན་ནམ་"སྙམ།
ལྗུའུ་ལེན་བྲོ་གར་སྤྲོ་ཚོགས་ཀྱི་བརྗིད་ཉམས་ལ་མཚར་སྣང་ཆེན
པོ་བྱུང་ཞིང་། ཁང་བ་དེ་ངོ་མ་མཛེས་ཤིང་ལྟ་ན་སྡུག་ལ། མ་ཋེལ་དྷའི་
མཛེས་སྡུག་གིས་སྐུ་མགྲོན་མང་བོའི་ཡིད་དབང་བཀུག་ཡོད་ལ། མོས་
ལྗུའུ་ལེན་བོས་ཏེ་ཁྱོད་དགུན་ཁ་ཧྲིལ་བོར་ཕཱའེ་རེ་སི་རུ་བསྡད་ཀྱང་བྲོ་
གར་སྤྲོ་ཚོགས་འདི་ནི་ཁྱོད་ཀྱིས་མཐོང་བའི་ཆེས་མཛེས་པའི་བྲོ་གར་
སྤྲོ་ཚོགས་ཤིག་ཡིན་སྲིད། ཨེ་རེད་"ཅེས་དྲིས།
ལྗུའུ་ལེན་གྱིས་སེམས་ལྷོད་ལ་བབས་ཏེ་"ངའི་དུས་ཚོད་ཚང་མ་
འབྲི་ཀློག་ཁྲོད་ནས་འདས་པས། ངས་འདི་ལྟ་བུའི་བྲོ་གར་སྤྲོ་ཚོགས་
ཤིག་གཏན་ནས་མཐོང་མ་མྱོང་"ཟེར།
མི་གཞན་པ་ཧ་ལས་པར་གྱུར་ཡང་མ་ཋེལ་དྷ་ལ་མཚར་སྣང་ཅི་
ཡང་མི་འདུག མོས་"ཁྱོད་རང་མཚན་ཉིད་རིག་པ་སྨྲ་བ་ཞིག་དང་འདྲ།
བྲོ་གར་སྤྲོ་ཚོགས་འདིས་ཁྱོད་ལ་མཚར་སྣང་བསྐྱེད་སྲིད་ཀྱང་། ཁྱོད་ལ་
བག་ཆགས་ཅི་ཡང་འཇོག་མི་སྲིད་"ཟེར།
ལྗུའུ་ལེན་གྱིས་མོ་སྣང་མེད་གཏོང་སྙམ་ཡོད་མོད། འོན་
ཀྱང་། སྐབས་དེར་ཁོས་མོ་ནི་གཟབ་མཆོར་སྤྲས་ན་དེ་འདྲའི་ཡིད་དུ་
འོང་བ་ཞིག་ཡིན་པ་ཤེས་མེད།
ཧོའུ་རིམ་པ་མར་ཁི་ཝེ་སི་དྷ་ཁི་ར་སེ་ནོ་འེ་ཟི་ཚུར་ཡོང་། ཁོ་རང་
མ་ཋེལ་དྷ་ལ་དགའ་ཞིང་མོ་ཆུང་མར་ལེན་འདོད་ཡོད་ཀྱང་། མ་ཋེལ་
དྷ་ཡིས་ཁོ་དང་ཁ་བརྡ་བྱེད་འདོད་མེད། རྒྱུ་མཚན་ནི་ཁོ་གླེན་ཞིང་སྤྲོ་
བ་མེད་པ་ཞིག་རེད། ཡིན་ཡང་། མོས་བཟོད་བསྲན་ཆེན་པོས་ཁོའི་ཁ་
བརྡར་ཉན་འདུག དེ་ནས་མོས་ལྗུའུ་ལེན་གྱིས་པོ་རིམ་པ་ཨལ་ཋི་མཱའེ་
ར་དང་གླེང་མོལ་བྱེད་པ་མཐོང་བྱུང་། མོར་གོ་ཐོས་བྱུང་བ་ལྟར་ན་ཁོ་
ནི་རང་ཉིད་ཀྱི་རྒྱལ་ཁབ་ཏུ་ལྐོག་ཇུས་འཐེན་པ་དང་། མེས་རྒྱལ་དུ་སྲོག
ཁྲིམས་བཅད་པའི་ཉེས་ཅན་ཞིག་ཡིན་སྐད། སྲས་མོ་དྷ་ལ་མཱོལ་གྱིས་
དེ་ནི་མཚར་སྣང་ལྡན་པའི་དོན་དག་ཅིག་རེད་སྙམ། མི་གཞན་པས་
དངོས་པོ་གང་རུང་ཉོས་ཆོག་ཀྱང་། སྲོག་ཁྲིམས་ནི་ཁོ་ཚོས་ཉོ་ཐབས་
མེད། མོའི་བསམ་པར་ཁོའི་ལྐོག་ཇུས་ལ་གླེན་རྟགས་ཆེ་བས་ལན་པ་
ཡིན་སྲིད་ཀྱང་། མ་མཐའ་ཡང་ཁོས་དོན་དེ་འདྲ་བསྒྲུབས་མྱོང་བ་རེད་
སྙམ།
ཧོའུ་རིམ་པ་མར་ཁི་ཝེ་སི་དྷ་ཁི་ར་སེ་ནོ་འེ་ཟི་ཡིས་མོ་བྲོ་འཁྲབ་
པར་གདན་ཞུ་བྱས་པར་མོས་དང་ལེན་བྱས། མོའི་བསམ་པར“ང་ཅིའི་
ཕྱིར་ཁོ་ལ་མ་དགའ་བ་ཡིན་ནམ། བུད་མེད་གཞན་པས་བལྟས་ན་ཁོ་
ལ་སྐྱོན་དཀྲིས་བྱེད་ས་ཅི་ཡང་མི་འདུག ཁོར་ཕོ་སྒོ་ཡོད་པ་དང་འབྱོར་
ཕྱུག་ལྡན་པར་མ་ཟད་དབང་ཤུགས་ཀྱང་ཡོད། ཡིན་ཡང་། ཁོ་ནི་སྤྲོ་བ་
མེད་པ་ཞིག་རེད་"སྙམ།
མོས“ཡིན་ཡང་སྐུ་ཞབས་སཱོ་རེལ་དེ་དང་མི་འདྲ་"སྙམ།། །། 

ལེའུ་དྲུག་པ།

དེའི་རྗེས་སུ་མ་ཋེལ་དྷ་ཡིས་ལྗུའུ་ལེན་གྱིས་ཨལ་ཋི་མཱའེ་ར་དང་
ཁ་བརྡ་བྱེད་བཞིན་པ་མཐོང་བ་དང་། ལྗུའུ་ལེན་དུས་རྒྱུན་བལྟས་
ཚོད་ཀྱིས་བརྩེ་བ་མེད་པ་ལྟར་སྣང་ཡང༌། ཁོའི་མིག་ཟུང་ལས་མེ་
སྟག་མཆེད་བཞིན་འདུག མོས“ཁོར་ཅི་འདྲའི་ང་རྒྱལ་ཅན་ཞིག་རེད་
ཨང་། ཁོ་ནི་སྤྱིར་བཏང་བའི་གྱོན་གོས་འོག་སྦས་བསྐུངས་བྱས་པའི་
རྒྱལ་སྲས་ཤིག་དང་འདྲ་"སྙམ།
སྐྱེས་པ་དེ་གཉིས་མོའི་འགྲམ་དུ་འགྲོ་སྐབས། མོའི་རྣ་ལམ་དུ་ལྗུའུ་
ལེན་གྱིས“རེད་ལགས། བྷཱའེ་ཋིན་ནི་སྐྱེས་ཕོ་རབ་ཅིག་རེད་"ཟེར་བ་ཐོས་
བྱུང༌།
མོ་ཧ་ལས་པར་གྱུར། ཌྷིའེ་ཋིན་ནི་ཧྥ་རན་སིའི་གསར་བརྗེ་ཆེན་
མོའི་མགོ་འཛིན་པ་ཞིག་རེད། མོས་ལྗུའུ་ལེན་བོས་ཏེ“ ཁོ་ནི་གཤེད་མ་
ཞིག་མ་ཡིན་ནམ”ཞེས་དྲིས།
ལྗུའུ་ལེན་གྱིས་ཁོང་ཁྲོའི་ཉམས་དང་བཅས་ཏེ། “མི་ལ་ལའི་
མིག་ནང་ནས་དེ་འདྲ་རེད། ཁོ་ཐོག་མར་ཁྲིམས་རྩོད་པ་ཞིག་ཡིན་པ་
དང་། ཁང་བ་འདིའི་ནང་གི་མི་མང་བོ་དང་གཅིག་འདྲ་ཡིན།དེ་མི་ཚད་
ཁོའི་བྱད་བཞིན་ཧ་ཅང་སྡུག མཛེས་མའི་མིག་ལམ་ནས་དེ་ནི་ཉེས་པ་
ཚབས་ཆེན་ཞིག་ཡིན་སྲིད་"ཅེས་བཤད་ཚར་རྗེས་མྱུར་མོར་ཕར་སོང་
མ་ཋེལ་དྷའི་བསམ་པར། ལྗུའུ་ལེན་ལྟ་བུའི་ཕོ་སྒོ་ཅན་ཞིག་གིས་
བྱད་བཞིན་མི་སྡུག་པའི་མི་ཞིག་ལ་གཟེངས་བསྟོད་བྱེད་དོན་ཅི་ཡིན་
སྙམ།
པོ་རིམ་པ་ཨལ་ཋི་མཱའེ་ར་དང་ལྗུའུ་ལེན་བུད་སོང་ཡང༌། མ་ཋེལ་
དྷ་རྗེས་དེད་ནས་སོང་། ཁོ་ཚོས་མུ་མཐུད་དུ་ཆབ་སྲིད་གླེང་བཞིན་འདུག
པོ་རིམ་པ་ཨལ་ཋི་མཱའེ་ར་ཡིས་"ད་ལྟའི་དུས་སྐབས་འདིར། མི་རྣམས་
ཀྱིས་འཇིགས་སུ་རུང་བའི་དོན་དག་ཁོ་ན་སྒྲུབ་བཞིན་ཡོད་ཀྱང་།ཁོ་ཚོ་
དེའི་དབང་གིས་དགའ་སྤྲོ་ཆེར་སྐྱེས་ཐུབ་མེད། ཡོད་ཚད་སྤྲོ་བ་མེད་པ་
ཏག་ཏག་རེད།ཁྱོད་དང་ང་ནི་ཉེས་མེད་ཀྱི་མི་ཁོ་ན་ཡིན་ཡང་།ཁོ་ཚོ་ང་
ལ་མི་དགའ། རྒྱུ་མཚན་ནི་ངས་གསར་བརྗེ་ལ་མགོ་ཁྲིད་བྱས་པས་རེད།
ཁོ་ཚོ་ཁྱོད་ལ་མི་དགའ། རྒྱུ་མཚན་ནི་ཁྱོད་དབུལ་བོའི་ཁྱིམ་ནས་སྐྱེས་
པས་ཡིན། ངའི་གསར་བརྗེ་ལ་ཕམ་ཉེས་བྱུང་། རྒྱུ་མཚན་ནི་ངས་མི་
གསུམ་བསད་དེ་ཁོ་ཚོའི་རྒྱུ་ནོར་འཕྲོག་ཁྱེར་བྱེད་མི་འདོད་པས་ཡིན།
སྤྱིར་ཡིན་ན་ངས་རྒྱལ་ཁ་ལེན་རྒྱུ་དེ་ལས་སླ་མོ་ཡིན་"ཟེར།
ལྗུའུ་ལེན་གྱིས་"གལ་ཏེ་ང་ལ་དབང་ཤུགས་ཡོད་ན། ངས་མི་བཞི་
སྐྱོབ་ཆེད་མི་གསུམ་བསད་ཆོག་"ཟེར། ཁོའི་སྤྲོ་སེམས་ཆེས་ཆེར་རྒྱས་
ཡོད་ལ་མིག་ཟུང་འོད་ཀྱིས་ཁེངས་འདུག ཁོའི་མིག་ཟུང་གིས་མ་ཋེལ་
དྷ་ལ་ཅེར་ལྟ་བྱས་པས། མོར་འཇིགས་དངངས་ཤིག་སྐྱེས་པ་དང་། ཁ་
ཕྱིར་འཁོར་ནས་བྲོ་འཁྲབ་ཏུ་སོང་།
པོ་རིམ་པ་ཨལ་ཋི་མཱའེ་ར་ཡིས་མུ་མཐུད་དུ་"ཁྱོད་ཀྱི་སྤྱི་ཚོགས་
དུས་ལས་ཡོལ་འདུག མི་རྣམས་ཀྱིས་ཕྱི་ཚུལ་ཁོ་ནར་མཐོང་ཆེན་བྱེད་
པ་ལས་བསམ་བློ་ངོ་མར་མཐོང་ཆེན་བྱེད་ཀྱིན་མི་འདུག ཧྥ་རན་སི་རུ་
རླབས་ཆེ་བའི་འཐབ་མོ་བ་མང་བོ་ཡོད་ཀྱང་། ཨ་རིའི་ལྗོར་ལྗི་ཝ་ཤེང་
ཋིན་ལ་འགྲན་ཐུབ་པ་ཞིག་མི་འདུག་”ཟེར།
ཕྱི་ཉིན་དཔེ་ཁང་དུ་ལྗུའུ་ལེན་གྱིས་ཌྷའེ་ཋིན་གྱི་སྐོར་ལ་བསམ་
གཞིག་བྱས།
ཁོས་བསམ་པར་ད་ལྟའི་བྷཱའེ་ཋིན་ཅི་འདྲ་ཡིན་ནམ་སྙམ། ཁོས་
སྲིད་གཞུང་ལ་བྱ་བ་བསྒྲུབ་སྲིད་པ་དང་། ཁོས་སྲིད་གཞུང་ལ་ངོ་རྒོལ་
བྱ་མི་སྲིད་པ་ངས་ཤེས། ཁོས་རྐུ་འཕྲོག་བྱས་མྱོང་ལ། སི་ཕཱོན་གྱི་གསར་
བརྗེ་བས་རྐུ་འཕྲོག་བྱ་མི་སྲིད་ཀྱང་ཁོ་ཚོ་ལས་སླ་མོར་ཕམ་ཉེས་བཏང་།
བསམ་ཚུལ་དེ་དག་གིས་ལྗུའུ་ལེན་གྱི་སྤྲོ་བ་ཆེས་ཆེར་འཕེལ།
ཁོས་ཐོག་མར་སྲས་མོ་དྷ་ལ་མཱོལ་ལ་མཉམ་འཇོག་མ་བྱས། ཁོས་མོ་
མཐོང་སྐབས་མིག་ཟུང་མོའི་ལུས་སྟེང་དུ་ལྷུང་བ་དང་། མིག་ཟུང་གི་མེ་
སྟག་ཡོད་ཚད་ཡོངས་སུ་ཞུ། མོས་“ཁྱོད་ཀྱིས་སྤྲོ་བ་ཡོད་པའི་དོན་དག་
ཅི་ཞིག་བསམ་བཞིན་ཡོད་དམ། ཅི་ཡིན་ང་ལ་ཤོད་དང་། ངས་མི་སུ་
ལའང་བཤད་མི་སྲིད་"ཟེར།
ཁོའི་མིག་ཟུང་གི་མེ་སྟག་ཡང་བསྐྱར་མཆེད་བྱུང་། ལྗུའུ་ལེན་
གྱིས་“ཌྷའེ་ཋིན་གྱིས་རྐུ་འཕྲོག་བྱས་པ་འགྲིག་གམ། སི་ཕཱོན་གྱི་གསར་
བརྗེ་བས་རྐུ་འཕྲོག་དང་དམར་གསོད་ལ་བརྟེན་ན་ད་གཟོད་རྒྱལ་ཁ་
ལེན་ཐུབ་པ་ཡིན་ནམ་"ཟེར། ཁོའི་ངོ་གདོང་འཇིགས་སུ་རུང་བར་གྱུར།
"འཇིག་རྟེན་འདི་བཅོས་སྒྱུར་བྱེད་འདོད་པའི་མིས་ངེས་པར་མི་མང
བོར་ཕོག་ཐུག་གཏོང་དགོས་པ་ཡིན་ནམ”ཟེར།
མ་ཋེལ་དྷ་འཇིགས་སྐྲག་སྐྱེས་ཤིང་། མོས་ཁོའི་མིག་མདངས་ཐེག་
ཐབས་མི་འདུག་པས།མོ་ཁ་ཕྱིར་འཁོར་ནས་དཔེ་ཁང་ལས་ཕྱིར་བུད།
ཕྱི་ཉིན་ཁ་ཟས་ལ་རོལ་བའི་སྐབས་སུ། མ་ཋེལ་ངྷ་ཡིས་ལྭ་བ་ནག་
པོ་ཞིག་གྱོན་འདུག གཉེན་ཉེ་སུ་ཞིག་འདས་པ་ཡིན་ནམ་སྙམ་སྟེ་ལྗུའུ་
ལེན་ལ་ཡ་མཚན་སོང་། ཉེ་འགྲམ་དུ་མི་གཞན་པ་མེད་པའི་སྐབས་སུ།
ཁོས་དགེ་རྒན་ཆེན་མོར་བློ་འདྲི་བྱས། དགེ་རྒན་ཆེན་མོས་་ཁྱོད་ཀྱིས་
མི་ཤེས་སམ”ཟེར། ལྗུའུ་ལེན་ལ་ཁོས་མི་ཤེས་པའི་དོན་རེ་འགའ་སློབ་
སྟོན་ཐུབ་པར་དགེ་རྒན་ཆེན་མོ་དགའ་སྤྲོ་ཆེན་པོ་སྐྱེས་འདུག
མ་ཋེལ་དྷ་ཡིས་མོའི་མེས་པོ་ཞིག་ལ་དད་མོས་བྱེད་པ་ཡིན་
ཞིང་། དེ་ནི་བྷོའོ་ནི་ཧྥེའེ་སི་དྷ་ལ་མཱོལ་ཡིན་པ་རེད། ཁོ་ནི་རྒྱལ་བོའི་
བཙུན་མོ་མཱར་གྷི་རེའེ་ཋི་ཡི་མཛའ་བོ་ཡིན་པ་དང་། ཐེངས་ཤིག་ཁོས་
རྒྱལ་བོའི་བཙོན་ཁང་ནས་ཁོའི་གྲོགས་པོ་ཞིག་སྐྱོབ་རྩིས་བྱས་པར།
ཁོའི་གྲོགས་པོ་བྲོས་པ་དང་། བྷོའོ་ནི་ཧྥེའེ་སི་དྷ་ལ་མཱོལ་ལ་སྲོག་ཁྲིམས་
བཅད་སོང་། དེ་བས་རྒྱལ་བོའི་བཙུན་མོར་སེམས་ངལ་ཆེན་པོ་བྱུང་བ་
དང་། མོས་རང་གི་གཡོག་པོ་མངགས་ནས་བྷོའོ་ནི་ཧྥེའེ་སི་དྷ་ལ་མཱོལ་
གྱི་མགོ་བོ་ཁྱེར་ཡོང་དུ་བཅུག་རྗེས། མོ་གཅིག་པུ་ནམ་གུང་ཕཱའེ་རེ་
སིའི་ཆེས་མཐོ་བའི་མཱའོ་ཋི་མཱོ་མར་ཋི་ར་རི་མགོར་སོང་ནས། དངོས་
སུ་མགོ་བོ་དེ་དུར་སྦས་བྱས། མ་ལ་དྷ་ཆུང་དུས་ནས་གཏམ་རྒྱུད་དེར་
དགའ་བོ་ཡོད་པ་རེད།
ལྗུའུ་ལེན་ལ་ཡིད་འགུལ་ཆེན་པོ་ཐེབས། ཕཱའེ་རེ་སི་རུ་མི་ཐ་ཤལ་
མང་བོ་ཡོད་ཀྱང་། སྲས་མོ་དེ་ནི་དམིགས་བསལ་བ་ཞིག་རེད།
ཁོ་གཉིས་ཀྱི་ཁ་བརྡ་དེ་སྔར་ལས་རྒྱུན་ལྡན་ཅན་དུ་གྱུར། ལྗུའུ་ལེན་
གྱིས་མོ་ལ་ཤེས་ཡོན་ཡོད་པ་ཤེས་པ་དང་། བློ་སྒྱུ་མས་མ་བསྐོང་བར་
རང་ཉིད་ཀྱི་ལྟ་ཚུལ་ལྷུག་པོར་བརྗོད། ཁོས་རང་ཉིད་གསར་བརྗེ་བ་ཞིག་
བྱེད་པའི་འདུན་པ་བརྗེད་སོང་།
ཉིན་ཞིག ལྗུའུ་ལེན་གྱིས་སྐུ་དྲག་གི་དགེ་མཚན་ལ་བསམ་བློ་
བཏང་། སྐུ་དྲག་ཚོས་རྒྱུ་ནོར་གྱི་ཆེད་དུ་སེམས་ཁུར་བྱེད་མི་དགོས།
ལྗུའུ་ལེན་རང་ཉིད་ལ་རྒྱུ་ནོར་ཆེར་མེད། མ་ཋེལ་དྷ་ཡིས་ཁོ་མཐོང་བ་
དང་། མོས་ཅི་ཞིག་བསམ་བཞིན་པ་དྲིས། ང་རྒྱལ་གྱི་དབང་གིས་ཁོས་
རང་ཉིད་ཀྱི་འདོད་ཚུལ་སྦ་གསང་མེད་པར་བཤད་པས། སྐབས་ཐོག་
དེར་མོའི་བསམ་པར་ཁོ་ནི་ཧ་ཅང་སྙིང་དུ་སྡུག་པ་ཞིག་རེད་སྙམ།
ཟླ་གཅིག་གི་རྗེས་སུ། མོ་ཁོའི་དཔུང་བར་འཇུས་ཏེ་མེ་ཏོག་ལྡུམ
རའི་ནང་དུ་འཆམ་འཆམ་བྱེད་སྐབས་མོས་རང་ཉིད་ཀྱི་རྐང་བར་རྨས་
ཕོག་པར་སྨྲས་ཀྱང་། ལྗུའུ་ལེན་གྱིས་མོའི་སྐད་ཆ་དེ་བདེན་པ་ཡིན་
མིན་མ་ཤེས། ཁོའི་བསམ་པར་མོ་རང་ཉིད་ལ་དགའ་བ་ཡིན་ནམ།
མོས་རང་ཉིད་ལ་ལྟ་བའི་མིག་མདངས་དེས་མི་གཞན་པར་གཏན་ནས་
བལྟས་མྱོང་མེད་སྙམ།
ཁོའི་བསམ་པར་གལ་ཏེ་མོ་རང་ཉིད་ལ་དགའ་ན་སྤྲོ་དགའི་དོན་
ཞིག་ཡིན་སྙམ། ཁོས་ཧོའུ་རིམ་པ་དྷ་ལ་མཱོལ་གྱིས་ཧོའུ་རིམ་པ་དྷ་ཁི་
ར་སེ་ནོའེ་ཟིའི་ཆུང་མར་སྟེར་འདོད་ཡོད་པ་ཤེས་འདུག དེ་ལྟར་ཡིན་
ཡང་ཁོའི་སེམས་སུ་མོ་མཛེས་ཤིང་ལྟ་ན་སྡུག་པ་ངོ་མ་རེད། མོའི་མཐིང་
མདོག་ཏུ་མངོན་པའི་མིག་ཟུང་དེས་ང་ལ་ལྟ་སྐབས། ངས་དོན་དག་
གཞན་པ་བསམ་མི་རུང་སྙམ།
སྐབས་ཐོག་དེར་ལྗུའུ་ལེན་གྱིས་སེམས་ནས་ཆོད་སེམས་བརྟན་པོ་
བཞག
ཁོའི་བསམ་པར་“ང་ལ་མོ་འཐོབ་པར་བྱ་དགོས།མི་སུས་ཀྱང་ང་ལ་
བཀག་འགོག་བྱེད་མི་ཐུབ་"སྙམ།། །།

ལེའུ་བདུན་པ།

གལ་ཏེ་ལྗུའུ་ལེན་གྱིས་མ་ཋེལ་དྷའི་མཛེས་པའི་བཞིན་རས་
བསམ་པ་མ་ཡིན་པར་འགྲུལ་ཁང་དུ་མོར་ལྟ་ཞིབ་བྱས་པ་ཡིན་ན།
མོའི་འགྲུལ་ཁང་གི་དབང་ཤུགས་ཁོས་གསལ་བོར་ཤེས་ངེས། མོའི་བློ་
རིག་རྒོད་པས། གལ་ཏེ་མི་ཞིག་གིས་མོའི་སེམས་ཁམས་དཀྲུགས་ན།
མོས་ཀུ་རེ་དང་སྦྲགས་ཏེ་ཕ་རོལ་པོ་དེ་ལ་ཕོག་ཐུག་ཚད་མེད་གཏོང་
ངེས། མི་གཞན་པར་ཐོབ་འདོད་པའི་དངོས་པོ་དག་མོར་ཐོབ་འདོད་
མེད་པས། ཁོ་ཚོས་མོར་རྒྱུས་ལོན་གྱི་མེད། ཐེངས་ཤིག་ཧོའུ་རིམ་པ་
དྷ་ཁི་ར་སེ་ནོའེ་ཟི་ཡིས་མོ་ལ་གསང་བའི་འཕྲིན་ཡིག་ཅིག་བྱིན་པ་
དང་། ཁོའི་བསམ་པར་དེ་ལྟར་བསྒྲུབས་ན་གུས་པ་ཆེན་པོ་མཚོན་པར་
འདོད་ཀྱང་། མོས་དེ་ནི་གུས་མེད་ཐ་ཤལ་གྱི་བྱ་སྤྱོད་ཅིག་ཡིན་པར་
འདོད་པ་དང་། མོ་ལ་མཚོན་ན་ཉེན་ཁ་མེད་ཚེ་སྤྲོ་བ་མེད།
མོ་ལ་བློ་གྲོས་དང་རྒྱུ་འབྱོར་བ། མཛེས་པའི་བཞིན་རས་སོགས
ཡོད་ཚད་འཛོམས་འདུག་པས། མོར་ད་དུང་འདོད་འདུན་གཞན་ཅི་
ཞིག་ཡོད་དམ།
མོར་ལྗུའུ་ལེན་དང་གླེང་མོལ་བྱེད་པར་སྤྲོ་བ་ཇེ་ཆེར་འགྲོ་བཞིན་
ཡོད།ཉིན་ཞིགམོས་གསལ་བོར་ཧ་གོ་སོང་། མོའི་བསམ་པར་"རང་ཉིད་
བརྩེ་དུང་གི་རྒྱ་རུ་ཚུད་སོང་། ངའི་ལོ་ཚད་འདིའི་བུད་མེད་ལ་མཚོན་ན།
རང་ཉིད་བརྩེ་དུང་ལ་འཕྲད་རན་ཡོད་པ་རང་ལ་གསལ་ཆ་ཡོད་"སྙམ།
དེ་ལས་མ་ཋེལ་དྷའི་སྤྲོ་བ་འཕེལ་བར་བྱས། རྒྱུ་མཚན་ནི་མོས་
ཧོའུ་རིམ་པ་མར་ཁི་ཝེ་སི་དྷ་ཁི་ར་སེ་ནོ་ཟི་དང་མཉམ་དུ་འཚོ་བ་རོལ་
ན་ནང་དོན་ཅི་ཡང་མེད་པ་གསལ་བོར་ཤེས་ཡོད་པས་རེད། མི་དེ་ནི་
རང་དབང་ཕྱོགས་ཁག་ཕྱེད་ཙམ་དང་རྙིང་ཞེན་ཕྱོགས་ཁག་ཕྱེད་ཙམ་
ཡིན་པས། རླབས་ཆེན་གྱི་མི་ཞིག་ཏུ་འགྱུར་མི་སྲིད་པ་རེད། ཁོས་ནམ་
ཡང་ཐལ་དྲགས་པའི་དོན་དག་ཅིག་སྒྲུབ་མི་ཐུབ་ལ། རླབས་ཆེ་བའི་
ལས་དོན་གང་ཡིན་ཡང་ཐོག་མར་འགོ་རྩོམ་དུས་ཐལ་དྲགས་པ་ཞིག་
ཡིན་སྲིད།། །། 

ལེའུ་བརྒྱད་པ།

མ་ཋེལ་དྷའི་བསམ་པར་“ལྗུའུ་ལེན་དང་ངའི་བར་ལ་གཉེན་སྒྲིག་
ཆིངས་ཡིག་འགོད་དགོས་མེད་པ་དང་། དཔང་མི་དགོས་དོན་མེད།
ཡོད་ཚད་བླ་ན་མེད་པའི་དོན་དག་ཅིག་ཡིན་ལ། བཙུན་མོ་མཱར་གྷི་རེའེ་
ཋི་དང་བྷོའོ་ནི་ཧྥེའེ་སི་དྷ་ལ་མཱོལ་གཉིས་དང་འདྲ་"སྙམ།
མོའི་སེམས་ལ་དེ་ལྟར་དྲན་བཞིན། མོས་ཕུ་བོ་དང་ཨ་ཕའི་མདུན་
ནས་ལྗུའུ་ལེན་ལ་བསྟོད་བསྔགས་བྱས། པོ་རིམ་པ་རྣོ་ཌྷིར་ཋི་ཧ་ལས་
པའི་ཚུལ་དུ“སྟོབས་ཤུགས་འབར་བའི་ན་གཞོན་པ་དེར་སེམས་ཆུང་
བྱོས། གལ་ཏེ་ཁོས་ཡང་བསྐྱར་གསར་བརྗེ་ཐེངས་ཤིག་བྱས་ན། ཁོས་ང་
ཚོ་ཕྱི་མའི་ཡུལ་དུ་རྫོང་ངེས་རེད་"ཟེར།
མོའི་ཕུ་བོའི་གཏམ་དེས་མ་ཋེལ་དྷའི་སེམས་པ་ཟང་ཟིང་དུ་
བཏང་། མོའི་བསམ་པར་ཁོ་ནི་བྷཱའེ་ཋིན་ལྟ་བུ་ཞིག་ཡིན་སྲིད། ངའི་
ཕུ་བོ་དང་ཧོའུ་རིམ་པ་མར་ཁི་ཝེ་སི་དྷ་ཁི་ར་སེ་ཊཱོ་འེ་ཟི་གཉིས་ལྷིང་
འཇགས་ཀྱིས་ཤི་སྲིད་ཀྱང་། ལྗུའུ་ལེན་སྐེ་གཅོད་སྟེགས་བུ་རུ་སྐྱེལ་
རྩིས་བྱེད་མཁན་སུ་ཡོད་ན་ཁོའི་མེ་མདའི་ཁ་ནས་ཐར་མི་སྲིད། ཁོས་
གཞན་གྱི་མིག་ལམ་དུ་རང་གི་ཀུན་སྤྱོད་མི་མཛེས་པར་འཛེམ་དོགས་
བྱ་མི་སྲིད་སྙམ།
པོ་རིམ་པ་ཊཱོ་ཌྷིར་ཋི་དང་ཧོའུ་རིམ་པ་མར་ཁི་ཝེ་སི་དྷ་ཁི་ར་སེ་
ཊཱོ་འེ་ཟི། མོའི་ཕུ་བོའི་གྲོགས་པོ་སྐུ་ཞབས་ངྷ་ལུའུ་ཟི་བཅས་ཀྱིས་ལྗའུ་
ལེན་ལ་འཕྱ་དམོད་བྱས། མ་ཋེལ་དྷ་ཡིས་དོ་སྣང་བྱུང་བར་ཁོ་ཚོས་རྣམ་
དཔྱོད་ལྡན་པའི་སྐད་ཆ་ཞིག་བརྗོད་པའི་སྐབས་སུ། ཐོག་དང་བོར་ལྗའུ་
ལེན་ལ་ལྟ་ཙམ་བྱེད་ཀྱི་འདུག་པ་དེ་རེད། ཉིན་ཞིག ཁོ་ཚོས་མོ་ལ་ལྗུའུ་
ལེན་གླེང་ཚེ། མ་ཋེལ་དྷ་ཡིས“གལ་ཏེ་ཉིན་ཞིག་ཁོས་རང་གི་ཨ་ཕ་ངོ་
མ་དེ་སྐུ་དྲག་ཅིག་ཡིན་པ་ཤེས་ཚེ། ཟླ་ངོ་དྲུག་མ་འགོར་བར་ཁོ་ཁྱོད་ཚོ་
དང་འདྲ་བར་དམག་དཔོན་དུ་འགྱུར་ངེས་རེད་"ཟེར།
མ་ཋེལ་དྷ་ནི་ལྗུའུ་ལེན་དང་ཁ་བརྡ་བྱེད་སྐབས་མ་གཏོགས་སུན་
སྣང་གིས་ཁེངས་པའི་བུད་མེད་ཅིག་ཏུ་གྱུར། མོས་རང་ཉིད་ཀྱིས་ལྗུའུ་
ལེན་གདམ་གསེས་བྱས་ཏེ་ཁོར་དགའ་བ་འགྲིག་འདུག་བསམས། དེ་
ནི་ཧ་ཅང་ཉེན་ཁ་ཅན་ཞིག་ཡིན་མོད། མོར་མཚོན་ན་ཉེན་ཁ་ཇི་ལྟར་
ཆེ་ན་དེ་ལྟར་བཟང་བ་རེད།
ལྗུའུ་ལེན་གྱིས་གནས་ཚུལ་དེ་དག་རྟོགས་མེད་མོད། འོན་
ཀྱང་། མ་ཋེལ་དྷ་ཡི་མཛེས་པའི་མིག་ཟུང་གིས་རང་ཉིད་ལ་ཅེར་འདུག་
པ་མཐོང་དུས། ཁོའི་བསམ་པར་འདི་ནི་བརྩེ་དུང་ཡིན་ནམ། འདི་ལྕམ་
དྷ་རཱེ་ནིལ་གྱི་མིག་མདངས་དང་གཏན་ནས་མི་འདྲ་སྙམ།། །།

ལེའུ་དགུ་བ།

ཕྱི་ཉིན། ལྗུའུ་ལེན་པོ་རིམ་པ་ཊཱོ་ཌྷིར་ཋི་དང་ཁོའི་སྲིང་མོས་ཁོ་རང་
གླེང་བཞིན་པའི་སྐབས་དང་འཕྲད། ཁོ་གཉིས་ཀྱིས་ལྗུའུ་ལེན་མཐོང་
མ་ཐག་ཁ་རོག་གེར་བསྡད། ལྗུའུ་ལེན་གྱིས་མི་དེ་དག་གིས་ཐབས་
བརྒྱས་རང་ཉིད་ལ་འཕྱ་དམོད་བྱེད་པའི་འཆར་གཞི་འཐེན་གྱིན་ཡོད་
དམ་སྙམ། འདི་སྲས་མོ་དྷ་ལ་མཱོལ་རང་གི་དྲུང་ཡིག་དབུལ་བོ་ཞིག་ལ་
དགའ་བ་ལས་ཀྱང་ཚད་ལས་བརྒལ་བའི་གནད་དོན་ཞིག་རེད། གང་
ལྟར་ཡང་མོ་ནི་མཐོ་རིམ་གྲལ་རིམ་ལ་གཏོགས་པའི་མི་ཞིག་རེད།
ཅུང་མ་འགོར་བར་ལྗོན་ལེན་གྱིས་མོས་ལྐོག་ནས་ཝོལ་ཋཱའེར་གྱི་
བརྩམས་ཆོས་ཡོད་ཚད་ལ་ལྟ་ཀློག་བྱེད་བཞིན་པ་རྟོགས། ལྗུའུ་ལེན་
གྱིས་མོ་ནི་ངོ་གཉིས་མ་མིང་དོན་མཚུངས་པ་ཞིག་ཡིན་པར་འདོད།
ལྗུའུ་ལེན་གྱིས་ཆོས་དཔོན་མ་ཟི་ལེང་དང་ཆོས་བདག་ཚབ་མ་ཧྥི་རེ་
ལཱེར། ཆོས་དཔོན་ཁ་སི་ཋཱ་ནེ་དྷཱ་བཅས་ལ་ཡིད་སྨོན་བྱས་པ་བཞིན་མོ་
ལ་ཡང་ཡིད་སྨོན་བྱས།ཁོ་ཚོ་ལ་གདུག་རྩུབ་ཆེ་ཡང་སྟོབས་ཤུགས་ཡོད།
ལྗུའུ་ལེན་གྱིས་གནས་ཚུལ་མང་བོ་ཞིག་ལ་བསམ་གཞིག་བྱས། ཁོས་
མ་ཋེལ་དྷ་ལ་མཛའ་མཐུན་གྱི་རྣམ་འགྱུར་ཅི་ཡང་མ་བསྟན།
ཡིན་ཡང་། མ་ཋེལ་དྷ་ཡིས་སྔར་བཞིན་མཚམས་མ་བཞག དེ་
བས་ལྗུའུ་ལེན་གྱིས་དུས་ཚོད་ངེས་ཅན་ཞིག་ལ་གནས་དེ་དང་འབྲལ་
རྒྱུ་ཐག་བཅད། ཧོའུ་རིམ་པ་དྷ་ལ་མཱོལ་གྱིས་ཁོ་རང་ཕཱའེ་རེ་སི་དང་བར་
ཐག་རིང་བའི་ལཱ་གྷི་ཊཱོའོ་ཁི་རུ་ལས་དོན་རེ་འགའ་བསྒྲུབ་པར་མངགས།
ཁོས་ཧོའུ་རིམ་པར་གནས་དེར་འགྲོ་དགོས་པའི་རེ་བ་བཏོན་པར་ཧོའུ་
རིམ་པ་ཡིད་འཐད་བྱུང་སོང་། ཁོས་མ་ཋེལ་དྷ་ལ་མ་བཤད་ཀྱང་། མོས་
ཅུང་མ་འགོར་བར་དོན་དེ་ཤེས་རྟོགས་བྱུང་།
ཁོ་ལམ་དུ་ཆས་པའི་སྔ་ཉིན། ལྗུའུ་ལེན་དང་མ་ཋེལ་དྷ་གཉིས་
མཉམ་དུ་མེ་ཏོག་ལྡུམ་རའི་ནང་དུ་བསྡད། མོས་“ཁྱོད་ལ་དོ་དགོང་ངའི་
འཕྲིན་ཡིག་ཅིག་འབྱོར་ངེས་ཡིན། ཁྱོད་སང་ཉིན་མ་འགྲོ། དེ་ཧ་ཅང་
གལ་ཆེན་ཡིན། ཁ་གཡོར་ས་ཞིག་བཙལ་རོགས”ཞེས་བཤད་རྗེས་ཕྱིར
བརྒྱུགས་ནས་འགྲོ་སྐབས་མོའི་ལུས་ཀྱི་ཉམས་འགྱུར་ཧ་ཅང་ཡིད་དུ་
འོང་བ་ཞིག་ཏུ་སྣང་།
དུས་ཚོད་གཅིག་འགོར་རྗེས་གཡོག་པོ་ཞིག་གིས་ལྗུའུ་ལེན་ལ
འཕྲིན་ཡིག་ཅིག་བསྐྱལ་ཡོང་། འཕྲིན་ཡིག་ལས་མོའི་བརྩེ་དུང་བསྟན་
འདུག་པས། ལྗུའུ་ལེན་ལ་དགའ་སྤྲོ་དཔག་མེད་སྐྱེས།ཁོས་ཧོའུ་རིམ་པ་
དྷ་ཁི་ར་སེ་ནོའེ་ཟི་ཞེས་པའི་འབྱོར་ཕྱུག་ལྡན་ཞིང་ཕོ་སྒོ་ཡག་པའི་སྐྱེས་
པ་དེ་ཕམ་པར་བྱས་པ་རེད།
ལྗུའུ་ལེན་གྱིས་ཧོའུ་རིམ་པ་དྷ་ལ་མཱོ ལ་བཙལ་ནས།ཁོ་རང་གནས་
འདིར་བསྡད་དེ་ཞུ་གཏུག་ཅིག་ཐག་གཅོད་བྱ་དགོས་པར་བཤད་པས།
ཧོའུ་རིམ་པ་མྱུར་མོར་ཡིད་འཐད་བྱུང༌། “ཁྱོད་མ་སོང་ན་ང་ཧ་ཅང་
དགའ།ཁྱོད་ངའི་གམ་ནས་བསྡད་ན་ངའི་སེམས་བདེ་ནི་ཞིག་རེད་"ཟེར།
དེས་ལྗུའུ་ལེན་གྱི་སེམས་ལ་མི་བདེ་བའི་ཚོར་བ་ཞིག་སྤྲད། ངས་
ཁོའི་བུ་མོར་བསླུ་བྲིད་གཏོང་རྩིས་ཡོད་མོད། འོ། ངས་ཅི་ཞིག་ལ་གོ་
གནས་འདི་ལྟ་བུ་ཡོད་པའི་མི་ལ་སྙིང་རྗེ་བྱེད་དགོས་པ་ཡིན་ནམ། ང་
ནི་དབུལ་བོ་ཞིག་ཡིན། ཁོ་ཚོར་ཅི་ཡང་ཡོད་སྙམ། འཕྲིན་ཡིག་དེས་ཁོ་
ལ་ང་རྒྱལ་ཆེན་པོ་སྐྱེས་སུ་བཅུག་པ་དང་། ཁོ་རང་དཔའ་བོ་ལྟ་བུ་ཞིག་
ཏུ་བཏང་། ཡིན་ཡང་། ཁོས་སྔར་བཞིན་སེམས་ཆུང་བྱེད་བཞིན་འདུག
ཁོས་འཕྲིན་ཡིག་དེ་བསྐྱར་བཤུ་ཐེངས་གཅིག་བྱས་ཏེ་ཡེ་ཤུའི་གསུང་
རབ་ཀྱི་དཔེ་དེབ་ཞིག་ཏུ་སྦས་བ་དང་། དེ་ནས་འཕྲིན་ཡིག་དེ་ཧྥུའུ་ཁེའེ་
ལ་བསྐུར། དེར་མཐུད་དེ་ཁོས་ཡིག་ལན་བྲིས། “འཕྲིན་ཡིག་འདི་བྲིས་
ནས་ཞིང་གྲོང་གི་མི་དབུལ་བོ་ཞིག་ལ་སྟེར་མཁན་དེ་ངོ་མ་སྲས་མོ་དྷ་
ལ་མཱོལ་ཡིན་ནམ། ཁྱོད་ཀྱིས་ང་ལ་འཕྱ་དམོད་བྱེད་འདོད་ཙམ་ཡིན་
པར་ཡིད་ཆེས་ཡོད་"ཟེར། འཕྲིན་ཡིག་དེ་ནི་སྐུ་ཞབས་དྷ་བྷོའོ་ལྦེའེ་ཡིས་
བྲིས་པ་བཞིན་འབྲི་སྟངས་སྤུས་ཚད་ཤིན་ཏུ་ལེགས།
སྐབས་ཐོག་དེར་ཏག་ཏག་དུས་ཚོད་བཅུ་ཡིན་པ་དང་། ལྗུའུ་ལེན་
གྱི་སེམས་པ་སྤྲོ་བས་བཟི་ཡོད་པས། ཁོ་རང་ཨེ་ཋི་ལཱེའི་ཟློས་གར་ཁང་
དུ་སོང༌། ཁོས་རང་གི་གྲོགས་པོ་ལྗི་རོའོ་ནི་མཱོ་ཡིས་གླུ་དབྱངས་ལེན་
པ་ཐོས་པ་དང་། རོལ་དབྱངས་ཀྱིས་ཁོ་ལ་ལྷ་ཡུལ་དུ་བསྐྱོད་པ་ལྟ་བུའི་
ཚོར་བ་སྐྱེས་སུ་བཅུག་ལ། སྐབས་དེར་ཁོའི་སྣང་ངོར་རང་ཉིད་ལྷ་རུ་
གྱུར་ཡོད།
མ་ཋེལ་དྷ་ཡི་བརྩེ་དུང་དེ་མོ་རང་གི་ང་རྒྱལ་ལས་རྣམ་པར་རྒྱལ།
དེ་ནི་མོ་སྐྱེས་པའི་ཚུན་ལ་བརྩེ་དུང་གི་ཚོར་བ་དེ་ལྟ་བུ་ཞིག་སྐྱེས་
པ་ཐེངས་དང་བོ་ཡིན། ནོར་འཁྲུལ་བཟོ་བར་འཇིགས་པ་ནི་དྷ་ཁི་ར་
སེ་ནོའེ་ཟི་དང་དྷ་ལུའུ་ཟི་ལ་མཚོན་ན་གལ་འགངས་ཆེ་ཡང་། མོར་
མཚོན་ན་དེ་ལྟ་མ་ཡིན། མོ་ཞེད་ས་ཞིག་ཡོད་པ་ནི་གལ་ཏེ་ལྗུའུ་ལེན་
མོར་མི་དགའ་ཞེས་པ་དེ་རེད།
སྐྱེས་པ་གཞན་དག་ལ་ནི་རང་སྐྱ་ཐུབ་པའི་ལྟ་སྤྱོད་ཅིག་མི་འདུག
གལ་ཏེ་བྷོའོ་ནི་ཧྥེའེ་སི་དྷ་ལ་མཱོལ་གྱིས་ཆིག་སྟོང་བདུན་བརྒྱ་གྱ་དགུ་
ལོའི་གསར་བརྗེ་མཐོང་བ་དང༌། ཁོས་རྗེས་རབས་པ་བཅུ་བདུན་ལ་
སྲོག་ཁྲིམས་བཅད་པ་མཐོང་ཡོད་ན་ཁོས་ཅི་ཞིག་བཤད་སྲིད་དམ།
མ་ཋེལ་དྷ་ཡིས་རང་འགུལ་སྒོས་སྐྱེས་པ་དབུལ་བོ་ཞིག་ལ་འཕྲིན་
ཡིག་བསྐུར་བ་རེད། གལ་ཏེ་དོན་དེ་ཤེས་ན་མོས་དུས་གཏན་དུ་འཕྱ་
དམོད་མྱོང་དགོས་པར་འདུག མོ་ལྗུའུ་ལེན་གྱི་རང་གཤིས་ལ་གསལ་
ཆ་མེད་པ་དེས་མོའི་སེམས་པ་ཟང་ཟིང་ཞིག་ཏུ་འགྱུར་བར་བྱས། མོའི་
བསམ་པར། གལ་ཏེ་ངས་ཁོ་རང་ཉིད་ཀྱི་མཛའ་བོ་བྱེད་དུ་བཅུག་ན་ཁོ་
ལ་ད་དུང་ཅི་ཞིག་དགོས་སམ་སྙམ།
ཕྱི་ཉིན་ཞོགས་པར། ལྗུའུ་ལེན་དཔེ་ཁང་དུ་ཡོང་ནས་བསྡད་མ་
ཐག་ནང་དུ་ཡོང་བ་དང་། ཁོས་ཡིག་ལན་མོར་བྱིན་མ་ཐག་མོ་མྱུར་
མོར་ཕྱིར་བརྒྱུགས་སོང་། ཁོའི་བསམ་པར་འདི་ནི་མོ་དང་པོ་རིམ་པ་ནོ་
ཌྷིར་ཋི་གཉིས་ཀྱིས་བསམ་བཞིན་དུ་བྱས་པའི་ཀུ་རེ་ཞིག་ཨེ་ཡིན་ནམ།
ཁོ་རང་རྩེད་ཆས་དེར་སྤྲོ་བ་ཅི་ཡང་སྐྱེས་མི་རུང་། ང་ངོ་མ་ཕཱའེ་རེ་སི་
ནས་མ་བསྡད་ན་འགྲིག་འདུག་སྙམ།
ལྗུའུ་ལེན་ནོར་འཁྲུལ་དེར་འགྱོད་པ་ཆེན་པོ་སྐྱེས། མ་ཋེལ་དྷ་ཡང་
བསྐྱར་ཕྱིར་ཡོང་ནས་མོས་ཁོ་ལ་འཕྲིན་ཡིག་ཅིག་བྱིན་རྗེས་ཁ་ཕྱིར་
འཁོར་ནས་སོང་། ལྗུའུ་ལེན་གྱི་བསམ་པར་བལྟས་ཡོང་ན་འདི་ནི་
འཕྲིན་ཡིག་གི་རྣམ་པ་ཅན་གྱི་བརྩེ་དུང་ཞིག་ཏུ་འགྱུར་རྒྱུ་རེད། ངའི་
དགྲ་བོས་ནོར་འཁྲུལ་ཅིག་བཟོས་སོང་སྙམ།
ཁོ་གཉིས་ཚོམས་ཆེན་ལས་འཕྲད་པ་དང་། མ་ཋེལ་དྷ་ཡིས་ལྗུའུ་
ལེན་གྱི་འཕྲིན་ཡིག་གཉིས་པ་དེ་ཚུར་བླངས་པ་དང་མིག་ཟུང་འཛུམ་
གྱིས་ཁེངས་འདུག ཁོཁོའི་བསམ་པར་སྙིང་རྗེ་བའི་ལྕམ་དྷ་རེ་ནིལ་གྱི་
མིག་ནང་དུ་ནམ་རྒྱུན་བརྩེ་དུང་འཁྱིལ་འདུག་ཀྱང་། མིག་ཟུང་འཛུམ་
གྱིས་ཁེངས་པའི་དུས་ཤིག་གཏན་ནས་མེད་སྙམ།
ཆུ་ཚོད་ལྔ་བའི་སྟེང་། ལྗུའུ་ལེན་ལ་མོའི་འཕྲིན་ཡིག་གསུམ་པ་
འབྱོར། ལྗུའུ་ལེན་གྱིས་འཕྲིན་ཡིག་ཐུང་ངུ་དེར་བལྟས་རྗེས་གདོང་
མདོག་སྐྱ་བོར་གྱུར།
ངས་དོ་དགོང་ངེས་པར་དུ་ཁྱོད་ལ་ཁ་བརྡ་བྱ་དགོས། དོ་ནུབ་ནམ་
གུང་མེ་ཏོག་ལྡུམ་རའི་ནང་གི་སྐས་འཛེག་དེ་བཙུགས་ཏེ་ངའི་མལ་ཁང་
དུ་ཤོ།། །།

ལེའུ་བཅུ་བ།

ལྗུའུ་ལེན་གྱི་བསམ་པར་དོན་དེ་ཚབས་ཆེ་རུ་འགྱུར་གྱིན་འདུག
མ་ཋེལ་དྷ་ཡིས་རང་ཉིད་ལ་དཔེ་ཁང་ནས་རང་དབང་ངང་ཁ་བརྡ་
བྱེད་ཆོག་ཀྱང་། མོའི་མལ་ཁང་དུ་འགྲོ་བ་དེས་རང་ཉིད་ཉེན་ཁའི་ནང་
དངོས་སུ་བརྫངས་པ་ལས་མ་འདས། ཁོ་ཚོས་ང་ལ་གནོད་སྐྱེལ་འདོད་
པའམ་ཡང་ན་ང་ལ་བརྙས་བཅོས་བྱེད་འདོད་པ་མངོན་གསལ་རེད་
སྙམ།
ཁོས་དོ་བོ་རྣམས་བསྡུ་གསོག་བརྒྱབ་སྟེ་ལམ་ལ་ཆས་པཔའི་སྟ་གོན་
བྱས། ཁོའི་བསམ་པར་གལ་ཏེ་མ་ཋེལ་དྷས་ངོ་མ་བཤད་པ་ཡིན་ན་ཅི་
བྱེད། གལ་ཏེ་ང་ཁ་བྲལ་ན་མོས་ང་རང་སྡར་མ་ཡིན་པར་འདོད་སྲིད་
པ་དང་། ངས་མཐོ་རིམ་སྤྱི་ཚོགས་ཀྱི་ཆེས་མཛེས་སྡུག་ལྡན་པའི་བུད་
མེད་ཅིག་ཤོར་སྲིད་པ་རེད། རང་གིས་ཧོའུ་རིམ་པ་དྷ་ཁི་ར་སེ་ནོའེ་ཟི་
ཕམ་པར་བྱེད་ཐབས་མེད་ལ། མོའི་གམ་དུ་སོང་ན་གཞན་གྱིས་ང་རང་
མེ་མདས་བརྒྱབ་ནས་གསོད་སྲིད་ཀྱང་དེ་ནི་ངའི་གོ་སྐབས་ཉག་ཅིག་
ཡིན་སྙམ།
ཁོ་ཚོས་ངས་འཕྲིན་ཡིག་བཟུང་ཡོད་པར་འདོད་སྲིད་ལ། ཧོའུ་
རིམ་པ་མར་ཁི་ཝེ་སི་དྷ་ཁི་ར་སེ་ནོ་འེ་ཟི་དང་སྐུ་ཞབས་དྷ་ལུའུ་ཟི་
གཉིས་དངོས་སུ་ཡུལ་དུ་འབྱོར་སྲིད། ངས་འཕྲིན་ཡིག་བཤུ་འབྲི་བྱས་
པ་དེ་དཔེ་ཁང་དུ་བཞག་ཡོད་པ་དང་། གལ་ཏེ་ཁོ་ཚོས་ང་གསོད་རྩིས་
བྱས་ན་ཅི་བྱེད། མིན། ངས་གྲ་སྒྲིག་གང་ལེགས་བྱ་དགོས་སྙམ་ནས་
ཁོས་རང་གི་མེ་མདའ་བཟུང་།
དགོང་ཟས་ཟ་བའི་བརྡ་བརྒྱབ་བྱུང༌། ལྗུའུ་ལེན་ལ་འཇིགས་
དངངས་ཆེན་པོ་སྐྱེས། ཁོས་མི་གཞན་པར་ཉམས་ཞིབ་བྱས། དོ་དགོང་
མི་གང་དག་ཡུལ་དངོས་སུ་འབྱོར་སྲིད་དམ། ཁོས་སྲས་མོ་དྷ་ལ་མཱོལ་
གྱི་གདོང་ལ་ཅེར་བ་དང་། མོའི་མིག་མདངས་ལས་དྲིས་ལན་བཙལ་
ཡང་། ཅི་ཡང་རྙེད་མ་བྱུང་། མོའི་རྣམ་འགྱུར་ནི་རྒྱལ་མོ་ཞིག་དང་འདྲ་
ཞིང་།མོའི་མཛེས་སྡུག་གིས་ཅུང་ཙམ་མིན་ནས་ཁོའི་ཡིད་ཀྱི་བརྟན་པ་
དབང་མེད་དུ་འཕྲོག
ཁོ་མེ་ཏོག་ལྡུམ་རའི་ནང་དུ་ཡོང་ནས་སྐས་དེར་རྟོག་ཞིབ་བྱས་ཏེ་
བཙལ། ཁོའི་བསམ་པར། དེ་རིང་ཡང་ཝེ་རེ་སི་དང་འདྲ་བར་ངས་སྐས་
དེ་བཀོལ་སྤྱོད་བྱེད་དགོས། ཝེ་རེ་སི་དང་མི་འདྲ་བ་ཞིག་ཡོད་པ་ནི་ཝེ་
རེ་སི་རུ་ང་རང་ཉེན་ཁ་བརྒྱུད་པའི་མི་དེར་སྐྲག་མི་དགོས། ད་ལྟའི་ཉེན་
ཁ་སྔོན་ཆད་ལས་ལྡབ་འགྱུར་གྱིས་ཆེ་བར་སྙམ།
དེ་ནི་དཀའ་སྡུག་གིས་ཁེངས་པའི་མཚན་མོ་ཞིག་རེད།

ལེའུ་བཅུ་གཅིག་པ།

ནམ་གུང་ལྗུའུ་ལེན་མེ་ཏོག་ལྡུམ་རའི་ནང་དུ་ཡོང་སྟེ་གསང་མྱུལ་
བ་ཞིག་དང་འདྲ་བར་སྐས་འཛེག་བཙལ། ལྗུའུ་ལེན་གྱི་བསམ་པར་
གལ་ཏེ་དྷ་ཁི་ར་སེ་ནོའེ་ཟི་ཡིས་འདིར་བསྒུགས་ཡོད་ན། ཁོས་ང་རང་
མོའི་མལ་ཁང་ནང་དུ་མ་སོང་གོང་འཛིན་ཁོ་ཐག་ཡིན་སྙམ།
ནམ་ཟླ་ཧ་ཅང་དྭངས་ཤིང་ཟླ་འོད་ཤིན་ཏུ་གསལ། ཁོའི་བསམ་པར
མོ་སྨྱོས་འདུག དུས་ཚོད་གཅིག་ཟིན་ཡོད་ཀྱང་མོས་ད་དུང་གློག་སྒྲོན་
བཀར་འདུག་སྙམ།
ཁོས་ཡང་བསྐྱར་སྐར་མ་ལྔར་བསྒུགས། དེ་ནས་སྐས་དེ་གྱེན་དུ་
བསླངས་ཏེ་མོའི་སྒེའུ་ཁུང་འགྲམ་དུ་བཙུགས་པ་དང༌། ཁོས་ལག་པ་
གཅིག་ཏུ་མེ་མདའ་བཟུང་སྟེ་སྐས་ཐོག་ཏུ་འགོས། ཁོ་སྒེའུ་ཁུང་གི་ཉེ་
སར་ཐོན་སྐབས་སྒེའུ་ཁུང་ཕྱེ་བྱུང་། མ་ཋེལ་དྷ་ཡིས“ཁྱོད་བུད་ཡོང་
ནས་སྐུ་ཞབས། ངས་ཁྱོད་ལ་བལྟས་ནས་དུས་ཚོད་གཅིག་ཙམ་འགོར་
ཐལ་"ཟེར།
ལྗུའུ་ལེན་གྱིས་ཅི་ཞིག་བཤད་དགོས་པ་མ་ཤེས་པ་དང་། མོ་ལ་འོ་
བྱེད་རྩིས་བྱས་པར།
མོས་"ཁྱོད་སྤོབས་པ་ཆེ་བ་ལ་ཨང་"ཟེར་བཞིན་ཁོ་ཕར་གཏད།
ལྗུའུ་ལེན་ཕྱིར་འགྲོ་འདོད་དེ་ཁ་ཕྱིར་འཁོར་བ་ན། མ་ཋེལ་དྷ་"ཁྱོད་
ཀྱི་ཁུག་མའི་ནང་གི་དེ་ཅི་ཞིག་རེད”ཅེས་དྲིས། མོས་གླེང་གཞི་ཞིག་
རྙེད་པར་དགའ་སྤྲོ་ཆེན་པོ་བྱུང་།
“མེ་མདའ་དང་གློ་གྲི་སྣ་ཚོགས་བཟུང་ཡོད”ཟེར།
མོས“ཁྱོད་ཀྱིས་ངེས་པར་ཐག་པ་འདི་བཀོལ་ནས་སྐས་འདི་མར་
འཇོག་དགོས། ངས་དུས་རྒྱུན་ཐག་པ་འདི་གྲ་སྒྲིག་བྱས་ཡོད་"ཟེར།
ལྗུའུ་ལེན་གྱི་བསམ་པར་མོ་ནི་བརྩེ་དུང་གི་དབང་དུ་ཚུད་པའི
བུད་མེད་ཅིག་རེད། མོར་བློ་གྲོས་དང་ཐབས་བཀོད་མང་བོ་ཡོད་པས།
ང་མོའི་སྐྱེས་པ་ཐོག་མ་ཡིན་མི་སྲིད། ང་ནི་དྷ་ཁི་ར་སེ་ནོའེ་ཟི་ཡི་ཚབ་
ཡིན་པ་ཁོ་ཐག་རེད།དེར་འབྲེལ་བ་ཅི་ཡོད་དམ།དེ་ཡང་རྒྱལ་ཁ་ཐེངས་
ཤིག་ཡིན་སྙམ།
མོས་"ཁྱོད་ཀྱིས་ངའི་འཕྲིན་ཡིག་ཅི་བྱས་ཡོད"ཅེས་དྲིས།
ལྗུའུ་ལེན་གྱིས་"ངས་ཁྱོད་ཀྱི་འཕྲིན་ཡིག་བཤུ་འབྲི་བྱས་རྗེས་ཕྱིར་
བསྐུར་ཡོད"ཅེས་ལན་བཏབ།
“ཁྱོད་ཀྱིས་ཅི་ཞིག་ལ་འདི་འདྲའི་དོགས་ཟོན་བྱ་དགོས་སམ།"
ལྗུའུ་ལེན་གྱིས་རང་ཉིད་ཀྱི་འཇིགས་དངངས་ཚང་མ་མོར་བཤད།
མ་ཋེལ་དྷ་ཡིས“ཁྱོད་ཀྱི་འཕྲིན་ཡིག་ཚང་མ་དེ་འདྲའི་བརྩེ་མེད་
ཡིན་པ་ཁག་མི་འདུག"ཟེར། ཁ་ཚིག་ཁྲོད་སྡང་སེམས་ནི་གཤིས་འཇམ་
ལས་ལྷག་ཀྱང་། ལྗུའུ་ལེན་གྱིས་དེར་མཉམ་འཇོག་མ་བྱས། མ་ཋེལ་དྷ་
ཡིས་སྙིང་ཉེ་བའི་སྐད་ཆ་རེ་འགའ་བཤད་འདོད་ཀྱང་འོས་མེད་རེད་
སྙམ་པས་ཁོ་གཉིས་ཀྱིས་ཕྱིན་ཆད་ངོ་ཐུག་པའི་བྱེད་ཐབས་གླེང་བྱུང་།
མ་ཋེལ་དྷའི་བསམ་པར་ཁོས་ཐེངས་རྗེས་མར་ངོ་ཐུག་པར་བསམ་
བློ་གཏོང་བཞིན་འདུག ངས་བསམས་ན་ཁོ་ནི་ངའི་བདག་པོ་རེད།
ངས་ནོར་འཁྲུལ་ཞིག་བཟོས་ཡོད་ཀྱང་། ངས་འདི་ལྟར་བསྐྱུར་མི་སྲིད།
གལ་ཏེ་ཁོས་སྐས་བཀོལ་ནས་ངའི་ཁང་བའི་ནང་དུ་ཡོང་སྤོབས་ན་
ངས་རང་ཉིད་ཁོ་ལ་སྟེར་རྒྱུའི་སེམས་ཐག་སྔོན་ནས་བཅད་ཡོད་སྙམ།
དགོང་མོ་དེར་མོས་རང་ཉིད་ཁོ་ལ་བྱིན། ཡིན་ཡང་། མོས་སྤྲོ་སྐྱིད་
ངོ་མ་ཞིག་མྱོང་མ་ཐུབ་པར། དེ་ནི་ངེས་པར་ལག་བསྟར་བྱ་དགོས་པའི་
འོས་འགན་ཞིག་ཏུ་བསམས་ནས། ཐོག་མཐའ་བར་གསུམ་དུ་མོས་
རང་ཉིད་ཀྱིས་བཤད་པའི་སྐད་ཆར་ཚོད་འཛིན་བྱེད་བཞིན་ཡོད།
དོན་དེ་མཇུག་སྒྲིལ་སྐབས། ལྗུའུ་ལེན་ལ་མཚར་སྣང་ཞིག་སྐྱེས་པ་
ལས་བདེ་སྐྱིད་ཀྱི་སྣང་བ་གང་ཡང་མ་སྐྱེས། འདི་ལ་ཁོས་ཝེ་རེ་སི་ནས་
རོལ་བའི་ཆེས་མཇུག་མཐའི་དུས་ཚོད་ཉེར་བཞི་དང་བསྡུར་ན་གནམ་
སའི་ཁྱད་པར་ཡོད་ལ། ཕཱའེ་རེ་སིའི་ཡ་རབས་སྒྲིག་སྲོལ་དེ་དག་གིས་
ཡོད་ཚད་ལ་གཏོར་བརླག་བྱས་པ་རེད།
ཉིན་གཉིས་པའི་ཞོགས་པར། ཁོ་རྟར་བཞོན་ནས་ཕཱའེ་རེ་སི་དང་
བར་ཐག་ཧ་ཅང་རིང་བའི་ནགས་ཚལ་ཞིག་ཏུ་སོང་། ཁོ་ལ་བདེ་སྐྱིད་
དང་ངོ་མཚར་གྱི་སྣང་བ་དབང་མེད་དུ་སྐྱེས་པ་དང་། ཁོ་དམག་མི་ཞིག་
ནས་གློ་བུར་དུ་དམག་དཔོན་དུ་གྱུར་པ་ལྟ་བུར་སྣང་།
མ་ཋེལ་དྷའི་བསམ་པར་“ང་རང་འཆུག་སོང་བ་ཡིན་ནམ། ང་རང་
ཁོ་ལ་དུང་བ་གཏན་ནས་མེད་པ་ཡིན་ནམ་"སྙམ།།།།

ལེའུ་བཅུ་གཉིས་པ།

དགོང་མོ་དེར་མ་ཋེལ་དྷ་ཟ་མ་ཟ་རུ་མ་ཡོང་བ་མ་ཟད། ལྗུའུ་ལེན་
ལ་མིག་ཟུར་ཙམ་ཡང་མ་བལྟས། ཁོའི་བསམ་པར་མོས་རང་ལ་རྒྱུ་
རྐྱེན་བཤད་ངེས་ཡིན་སྙམ། མོའི་རྣམ་འགྱུར་འཁྱག་སོབ་སོབ་ཏུ་སྣང་
བ་དང་། མོ་ནི་མདང་དགོང་གི་བུད་མེད་དེ་མིན་པ་འདྲ་ཞིག་རེད།
ཉིན་གཉིས་པ་དང་ཉིན་གསུམ་པར་མོར་སྔར་བཞིན་བརྩེ་བ་
མེད་པར་སྣང་། ཁོའི་བསམ་པར་"མོ་ང་ལ་སྡང་བས་ཡིན་སྲིད། མོ་ངེད་
གཉིས་བར་གྱི་བརྩེ་དུང་ལ་བློ་འགྱོད་སྐྱེས་པར་རྒྱུ་མཚན་ཡོད་དེ། ང་ནི་
མི་སེར་དཀྱུས་མ་ཙམ་ཡིན་པས་རེད། འདོད་ཚུལ་དེ་དག་ཁོ་དང་ལྕམ་
དྷ་རཱེ་ནིལ་གྱི་བརྩེ་དུང་དང་ཅི་འདྲའི་མི་འདྲ་ཨང་"སྙམ།
མ་ཋེལ་དྷས་བསམ་པར་ངས་རང་ཉིད་ལ་བདག་པོ་ཞིག་བཙལ་
འདུག་པ་དང་། མོ་ཁོའི་ཡིག་འབྲུ་དེར་སྡང་སེམས་སྐྱེས། ཁོས་ང་ལ་
ཚོད་འཛིན་བྱེད་ཀྱིན་འདུག གལ་ཏེ་ཁོ་ང་ལ་གནོད་སྐྱེལ་བའི་བསམ་
པ་དེ་ཡོད་ཚེ།ཁོས་ང་ལ་ཡ་ང་བའི་གནོད་པ་བཟོ་སྲིད་སྙམ།
ལྗུའུ་ལེན་མོའི་རྗེས་དེད་ནས་མེ་ཏོག་ལྡུམ་རའི་ནང་དུ་སོང་། མོས་
ཁོ་བཀག་སྟེ་"ཁྱོད་ཀྱིས་ང་རང་ལག་ནང་དུ་དམ་པོར་བཟུང་ཡོད་པས།
ངས་ཁྱོད་ལ་ཁ་ཡ་བྱེད་འདོད་མེད་ཀྱང་། ཁྱོད་ཀྱིས་ང་ལ་ཁ་བརྡ་བྱེད་
ཀྱིན་འདུག་"་ཟེར།
ལྗུའུ་ལེན་གྱིས“ངས་འུ་གཉིས་ཀྱི་གསང་བ་ནན་སྲུང་བྱེད་ངེས་
ཡིན། ཁྱོད་ཀྱིས་དེ་ལྟར་འདོད་ན། ངས་དུས་གཏན་དུ་ཁྱོད་ལ་སྐད་ཆ་
ཚིག་གཅིག་ཀྱང་མི་བཤད་པར་མནའ་བསྐྱལ་ཆོག”ཅེས་བཤད་རྗེས།
གུས་གུས་ཞུམ་ཞུམ་གྱིས་གུས་འདུད་ཅིག་བྱས་རྗེས་བུད་སོང་།
ཉིན་དེའི་དགོང་མོར་ལྗུའུ་ལེན་གྱིས་རང་ཉིད་ངོ་མ་མོར་དགའ་
བ་ཚོར་ནས། མིག་ཆུའང་བཞུར་ལ་ཁད་ཙམ་བྱས། ཉིན་གཉིས་ཀྱི་
རྗེས་སུ་ཁོ་ལཱ་གྷི་བྷོའོ་ཁི་རུ་འགྲོ་རྒྱུ་ཐག་བཅད། ཁོ་དཔེ་ཁང་དུ་སོང་
ནས་ཧོའུ་རིམ་པ་དྷ་ལ་མཱོལ་བཙལ་འདོད་ཀྱང་། ཁོས་མ་ཋེལ་དྷ་མཐོང་
སོང་།མོས་གདུག་རྩུབ་ཀྱི་བཞིན་མདངས་མངོན་ཡོད་ཀྱང་ཁོས་བཙན་
པོའི་རྣམ་འགྱུར་སྟོན་ཐབས་མི་འདུག “དེ་ལྟར་བཤད་ན་ཁྱོད་ང་ལ་མི་
དགའ་བ་ཡིན་ནམ་"ཟེར།
“ངས་འདི་ལྟར་གང་འདོད་འདོད་དུ་སྐྱེས་པ་ཐོག་མའི་དབང་དུ་
ཚུད་པར་ཡིད་ཆེས་བྱེད་མི་སྤོབས"ཟེར་བཞིན་མ་ཋེལ་དྷ་ངོ་ཚ་ནས
ངུས་བྱུང་།
མོའི་ངོ་ཚའི་མིག་ཆུ་བཞུར་བ་མཐོང་དུས། ཁོའི་སེམས་པ་རང་
དབང་མེད་པར་སྡུག་སྣང་གིས་ཁེངས་པ་དང་། ཁོ་རང་ཧོའུ་རིམ་པས་
རྩིག་ངོས་སུ་བཀལ་བའི་གནའ་བོའི་རལ་གྲིའི་ཕྱོགས་སུ་རྒྱུགས་
ཤིང་། རལ་གྲི་ཕྱིར་བཏོན་ནས་མ་ཋེལ་དྷའི་ཕྱོགས་སུ་འཁོར། མོ་ཧང་
སངས་པར་གྱུར་ནས་མིག་ཆུའང་བཞུར་མཚམས་བཞག་པ་དང་། ང་
རྒྱལ་སྐྱེས་ཏེ་ལྗུའུ་ལེན་གྱི་ཕྱོགས་སུ་སོང་།
“ལྗུའུ་ལེན་གྱི་བསམ་པར་ངས་ཧོའུ་རིམ་པའི་བུ་མོ་གསོད་
དགོས་"སྙམ། ཁོས་གནའ་བོའི་རལ་གྲི་དེར་བལྟས་རྗེས། ཞི་འཇམ་གྱིས་
རལ་གྲི་དེ་ཕྱིར་རྩིག་ངོས་སུ་བཀལ། ལྗུའུ་ལེན་ཁ་ཕྱིར་འཁོར་ནས་མོར་
བལྟས།མོའི་གདོང་གི་སྡང་སེམས་ཡོད་ཚད་གར་སོང་ཤུལ་མེད་དུ་གྱུར།
ང་རང་ཅུང་ཟད་མིན་ན་རང་གི་མཛའ་བོས་བསད་སོང་ཞེས་མ་
ཋེལ་ངྷ་ཡ་མཚན་པར་གྱུར། མོའི་བསམ་པར་དེ་ནི་གནའ་བོའི་ཧྥ་རན་
སིའི་གཏམ་རྒྱུད་ཅིག་དང་འདྲ།ང་རང་སྡར་མར་གྱུར་པ་ཡིན་སྲིད་སྙམ་
བཞིན་ཕར་རྒྱུགས་སོང་།
ལྗུའུ་ལེན་གྱི་བསམ་པར། གནམ་རྒན་མ། མོ་ངོ་མ་མཛེས་པར་
འདུག བུད་མེད་དེ་གཟའ་འཁོར་གཅིག་གི་སྔོན་ལ་རང་ཉིད་ཀྱི་རུམ་དུ་
བསྡད་མྱོང་།འདི་ལྟ་བུའི་དུས་སྐབས་འདས་པས་ཕྱིར་ལྡོག་རྒྱུ་མི་འདུག་
སྙམ།
ཁོའི་བསམ་པར་“ངས་སྙིང་གཏམ་སུ་ལ་བཤད་ཆོག་གམ། ཆོས་
དཔོན་ཕཱའེར་ཌྷི་ཡིས་ང་ལ་རོགས་རམ་བྱ་མི་སྲིད། པོ་རིམ་པ་ཨལ་ཋི
མཱའེ་ར་ཡིས་ང་རང་གཡོ་ཇུས་ཤིག་ཏུ་ཞུགས་པའི་གྲོས་གཞི་འདོན་
སྲིད་སྙམ།
“སུས་ང་ལ་སྣེ་ཁྲིད་བྱེད་དམ། ང་ཅི་ལྟ་བུ་ཞིག་ཏུ་འགྱུར་སྲིད་དམ།”

ལེའུ་བཅུ་གསུམ་པ།

སྲས་མོ་དྷ་ལ་མཱོ ལ་གྱི་སེམས་སུ་རྒྱུན་པར་ཅུང་ཟད་མིན་ན་མཛའ་
བོས་བསད་སོང་། ཁོས་ང་ཅུང་ཟད་མིན་ན་བསད་པས། ཁོ་ངའི་བདག་
པོ་བྱེད་པར་འོས། མཐོ་རིམ་སྤྱི་ཚོགས་སུ་འཁྱམ་པའི་ན་གཞོན་ག་ཚོད་
ཀྱིས་དེ་ལྟར་བསྒྲུབ་པ་ཡིད་ལ་དྲན་སྲིད་དམ། ཁོས་རལ་གྲི་ཕྱིར་འཇོག
པའི་སྐབས་ཀྱི་ཉམས་འགྱུར་ཧ་ཅང་མཛེས། དོན་ངོ་མ་བཤད་ན་ང་ཁོ་
ལ་དགའ་བ་འོས་མེད་ཅིག་མ་ཡིན་སྙམ།
དགོང་ཟས་ཀྱི་སྐབས་སུ། མོས་ལྗའུ་ལེན་ལ་ཁ་བརྡ་བྱས་པར་མ་
ཟད་ཁོ་རང་ཉིད་ལ་འགྲོགས་ནས་མེ་ཏོག་ལྡུམ་རའི་ནང་དུ་འགྲོ་དགོས་
པའི་བཀའ་ཕབ། མོས་ངོ་མཚར་བའི་སྒོ་ནས་ཅུང་ཟད་མིན་ན་རང་
ཉིད་བསད་པའི་ལག་ཟུང་དེར་ཅེར་བཞིན། མོས་རང་ཉིད་ལ་ཧོའུ་རིམ་
པ་མར་ཁི་ཝེ་སི་དྷ་ཁི་ར་སེ་ནོ་འེ་ཟིར་ཚོར་བ་ག་རེ་ཡོད་པ་དེ་ཁོ་ལ་
བཤད། ལྗུའུ་ལེན་གྱི་སེམས་པ་སྡུག་བསྔལ་གྱི་རྒྱ་རུ་ཚུད་ཅིང་ཕྲག་དོག་
གིས་མནར།
ལྗུའུ་ལེན་གྱིས་སྔོན་ཆད་རང་ཉིད་དྷ་ཁི་ར་སེ་ནོའེ་ཟི་ལས་ལྷག་
པར་བསམས་ཀྱང་། ད་ལྟ་ཁོ་ལ་ཉེས་ཆད་ནན་མོ་ཐེབས་ཡོད་པ་
དང་། ཁོ་རང་མ་ཋེལ་དྷ་ལ་དགའ་བ་ཐལ་དྲགས་པས། ཕལ་ཆེར་པུས
མོ་སར་བཙུགས་ནས་མོའི་སྙིང་རྗེ་ཐོབ་པར་ཞུ་བ་བྱ་དགོས་བྱུང་ཡོད།
སྡུག་བསྔལ་དེ་ཕལ་ཆེར་གཟའ་འཁོར་གཅིག་གི་རིང་ལ་མྱོང་
དགོས་བྱུང་། མ་ཋེལ་དྷ་འདི་ལྟར་ལྗའུ་ལེན་ལ་མནར་གཅོད་གཏོང་
བར་དགའ། ལྗུའུ་ལེན་གྱིས་མོའི་དུང་སེམས་སྒྱུར་ཆོག་ཆོག་ཡིན་
ཡང་།ཁོས་མོའི་དུང་སེམས་ལ་རྒྱུས་ལོན་མ་བྱུང་བ་རེད། མཇུག་མཐར།
ཁོས“ཁྱོད་ང་ལ་མི་དགའ་རུང་། ང་ཁྱོད་ལ་དགའ་བོ་ཡོད་"ཟེར།
དེ་ནི་ཁོས་བསྒྲུབ་ཐུབ་པའི་ནོར་འཁྲུལ་ཆེན་པོ་ཞིག་རེད། སྐད་
ཅིག་མ་དེར་ཁོས་མ་ཋེལ་དྷའི་སེམས་ཀྱི་སྤྲོ་སྐྱིད་ཀྱི་ཚོར་བ་ཡོད་ཚད་
རྨེག་མེད་དུ་བཏང་། མ་ཋེལ་དྷ་ཡིས་ཁོ་རང་ཉིད་ལ་དགའ་བ་ཤེས་རྗེས།
ཁོ་ལ་སེམས་གཏིང་ནས་སྡང་སེམས་ཆེན་པོ་སྐྱེས།
ལྗུའུ་ལེན་གཟའ་འཁོར་གཅིག་རིང་གི་འགྱུར་ལྡོག་ལ་མགོ་བོ་
རྨོངས་འདུག་པ་དང་། ཁོས་སྡང་སེམས་དེ་ཅི་ཡིན་ཆ་མ་འཚལ། ཁོ་མོ་
ལ་གཞའ་འགོ་བརྩམས་པ་དང་། ཧོའུ་རིམ་པར་རང་ཉིད་ལ་ནད་བྱུང་
བར་བཤད།
མ་ཋེལ་དྷ་དྷ་ཁི་ར་སེ་ནོའེ་ཟི་དང་ངྷ་ལུའུ་ཟི་ལ་ཡང་བསྐྱར་སུན་
སྣང་བྱུང་། མི་དེ་དག་ནམ་རྒྱུན་གསར་བརྗེ་འབྱུང་བར་སྐྲག་གིན་ཡོད་
པ་དང་། མོ་དང་ལྗུའུ་ལེན་མཉམ་དུ་སྡོད་སྐབས་དེ་འདྲའི་འཇིགས་སྐྲག་
གི་ཚོར་བ་ཞིག་གཏན་ནས་མི་འདུག ་ཁོ་ལ་རང་གཤིས་དང་ཕུགས་
བསམ་ཡོད་ཀྱང་། སྒོར་མོ་དང་གྲོགས་པོ་མེད། མོས་ཁོ་ལ་དེ་དག་བྱིན་
ཆོག་ཀྱང་། བསམ་བློའི་སྟེང་ནས་མོས་སྔར་བཞིན་ལྗུའུ་ལེན་རིམ་པ་
དམའ་བའི་མི་རུ་བལྟས་ཡོད་ལ། ཁོ་ནམ་ཞིག་ལ་དགའ་རུ་བཅུག་ན།
ཁོ་དེའི་ཚེ་དགའ་དགོས་པར་སྙམ།
མ་ཋེལ་དྷ་མཚམས་ལན་རེར་མོ་དང་ལྗུའུ་ལེན་གྱིས་རོལ་བའི་
བདེ་སྐྱིད་ཀྱི་འཚོ་བར་བློ་འགྱོད་ཆེན་པོ་སྐྱེས་བཞིན་འདུག མོའི་
བསམ་པར་རང་ཉིད་ཀྱིས་ནོར་འཆུག་བཟོས་སོང་། ཡིན་ཡང་། རང་
ཉིད་ཀྱིས་རང་གཤིས་ལྡན་པའི་སྐྱེས་པ་ཞིག་གི་ཆེད་དུ་ད་གཟོད་ནོར
འཆུག་བཟོས་པ་ཡིན་པ་དང་། ཁོའི་ཕྱི་ཚུལ་གྱི་མཛེས་པའི་ཞལ་བཞིན་
གྱི་དབང་གིས་མ་ཡིན་པར་ཁོའི་གཏིང་ཟབ་པའི་བློ་རིག་གི་ཆེད་ཡིན་
སྙམ།
མོའི་བསམ་པར། ཁོས་ང་ལ་དགའ་སེམས་བསྟན་པའི་དབང་གིས་
ཁོང་ཁྲོ་ལངས་པ་ནི་གླེན་རྟགས་ཤིག་རེད། ང་ཁོའི་ཆུང་མ་མ་རེད་སྙམ།
བསམ་ཚུལ་དེ་འདྲ་ཞིག་རང་བཞིན་དུ་སྐྱེས།
མོས་འདང་རྒྱག་ཞོར་དུ་མོའི་ཉིན་ཐོའི་འབྲི་དེབ་སྟེང་གང་འདོད་དུ་
བྲིས། མོས་མགོ་བསྒུར་ནས་བལྟས་པ་ན། མོས་ལྗུའུ་ལེན་གྱི་འདྲ་རིས་
ཤིག་བྲིས་ཡོད་པ་མཐོང་བས། མོའི་བསམ་པར། འདི་ནི་ལས་དབང་
རེད་སྙམ། མོ་ཡུན་རིང་བོར་རང་ཉིད་ཀྱི་ཁང་བའི་ནང་དུ་བསྡད་པ་
དང་། ཨ་མ་ཡོང་ནས་མོ་ཟློས་གར་ཁང་དུ་འགྲོ་བར་བོས་པས་ད་གཟོད་
ཕྱིར་སོང་བ་རེད།
ཟློས་གར་ཁང་ནས་རོལ་དབྱངས་ཀྱིས་མོ་བཟི་བར་བྱས་པས་མོས་
སྐད་ཆ་བཤད་མི་ཐུབ་པར་གྱུར། མོ་རོལ་དབྱངས་ལ་དགའ་བའི་དབང་
གིས་ལྗའུ་ལེན་ཡིད་ནས་བརྗེད་མེད་དུ་དྲན་པའི་ལྕམ་དྷ་རཱེ་ནིལ་དང་
འདྲ་བའི་སེམས་ཁམས་ཉམས་སུ་མྱོང་། མོས་རང་ཉིད་ཀྱིས་བརྩེ་དུང་
ཕམ་པར་བཏང་ཡོད་པར་ཡིད་ཆེས་བྱས།
ལྗུའུ་ལེན་གྱིས་དེ་དག་ཅི་ཡང་མི་ཤེས་པས། ཁོ་ལ་གཟི་བརྗིད་ཀྱི་
ཚོར་བ་དྲག་པོ་ཞིག་བྱུང་ཡང་ཁོས་བློ་འདྲི་སའི་མི་ཞིག་གཏན་ནས་
རྙེད་མ་བྱུང་། ཁོས་སྒེའུ་ཁུང་ལས་མ་ཋེལ་དྷ་མེ་ཏོག་ལྡུམ་རའི་ནང་དུ་
འགྲོ་བ་མཐོང་བ་དང་། མོ་ཁ་འབྲལ་བའི་སྐབས་སུ་ཁོ་ཐོག་ཁང་ནས་
མར་ཡོང་བ་དང་།མོའི་རྐང་རྗེས་བསྙེགས་ནས་སོང་།ཁོས་མགོ་དགྱེས་
ནས་མོའི་སྒེའུ་ཁུང་ལ་བལྟས་ཚེ།མོས་གློག་སྒྲོན་གཟིམ་པ་མཐོང་།
སྐད་ཅིག་མར་ཁོས་རང་ཉིད་མོའི་ཁང་བའི་ནང་དུ་འགྲོ་དགོས
པའི་སེམས་ཐག་བཅད། ཁོ་སྐས་ཀྱི་འགྲམ་དུ་སླེབས་ཚེ་སྐས་ལ་ཟྭ་
བརྒྱབ་འདུག་པ་མཐོང་། ཁོས་སྟོབས་ཤུགས་དྲག་པོ་ཞིག་བཏོན་ནས
ལྕགས་ཐག་བཅད་པ་དང༌། སྐས་ཐོག་ཏུ་འགོས་ཏེ་སྒེའུ་ཁུང་རྡུང༌།སྒེའུ་
ཁུང་ཕྱེ་བྱུང་། ཁོ་ཁང་བའི་ནང་དུ་འཛུལ་རྗེས་ལུས་སྟོབས་ཡོངས་སུ་
ཟད་དེ་ཤི་བོ་ཞིག་དང་ཀུན་ནས་མཚུངས།
“སྙིང་ཉེ་ལགས། ངོ་མ་ཁྱོད་ཡིན་ནམ་་མོས་དེ་ལྟར་བཤད་བཞིན་
ཁོར་དམ་དུ་འཁྱུད།
ལྗུའུ་ལེན་གྱི་བདེ་སྐྱིད་དེ་སྨྲ་བརྗོད་ལས་འདས་པ་ཞིག་རེད། མ་
ཥེལ་དྷ་ལ་ཡང་བདེ་སྐྱིད་ཀྱི་ཚོར་བའི་ཁྲོད་བཟི་འདུག
མོས“ང་ལ་ཆད་པ་གཅོད་རོགས། ཁྱོད་ནི་ངའི་བདག་པོ་ཡིན།ང་ནི་
ཁྱོད་ཀྱི་གཡོག་མོ་ཡིན་"ཟེར། ལྗུའུ་ལེན་གྱིས་མོས་རང་གི་མགོའི་སྐྲའི་
ཉག་མ་ཞིག་འབྲེག་པར་བཀག་འགོག་མི་བྱེད་ཐབས་མེད་བྱུང་། “ངས
རང་ཉིད་ཁྱོད་ཀྱི་གཡོག་མོ་ཡིན་པ་ཡིད་ལ་འཛིན་དགོས”ཟེར།
ཁོ་གཉིས་ཀྱི་གྲགས་འགུལ་ཧ་ཅང་ཆེ་བས། ཉེ་འགྲམ་གྱི་ལྕམ་དྷ་
ལ་མཱོལ་གཉིད་ལས་དཀྲོགས། ལྗུའུ་ལེན་གྱིས་མཇུག་མཐར་མོའི་སྐེ་ལ་
འཁྱུད་ཙམ་བྱས་རྗེས་སྒེའུ་ཁུང་ལས་ཕྱིར་ལྡིང་། ཁོ་སྐས་ཐོག་བརྒྱུད་དེ་
བབས་པ་མ་ཡིན་པར་སྐས་ཐོག་ནས་ཤུད་དེ་སོང་བ་རེད། ཁོ་སྐས་ཐོག་
ནས་མར་བབས་རྗེས། རང་ཉིད་ཀྱི་ལུས་ཧྲིལ་བོ་ཁྲག་ཡིན་པ་དང་ལྭ་བ་
ཅི་ཡང་གྱོན་མེད་པ་ཚོར། དངོས་པོ་ཞིག་ཁོའི་ལག་པའི་ནང་ལྷུང་། དེ་
ནི་མ་ཥེལ་དྷའི་སྐྲའི་ཉག་མ་ཞིག་རེད།
མོས་སྐད་ཆེན་པོས"འདི་ནི་ཁྱོད་ཀྱི་གཡོག་མོས་ཁྱོད་ལ་ཕུལ་བ་
ཡིན།ཁྱོད་ནི་དུས་གཏན་དུ་ངའི་བདག་པོ་ཡིན"ཟེར།
ཁོ་ཅུང་ཟད་མིན་ན་ཡང་བསྐྱར་མོའི་ཁང་བའི་ནང་དུ་འགོས་སོང་
ཡང་། ཞིབ་ཏུ་བསམ་བློ་རེ་བཏང་ནས་བསམ་ཚུལ་དེ་བསྐྱུར་བ་རེད།
ཕྱི་ཉིན། ལྗུའུ་ལེན་གྱིས་མོས་བཟོས་པའི་གཏོར་བརླག་
མཐོང་། མོའི་མགོའི་ཕྱོགས་གཅིག་གི་སྐྲ་ཕལ་ཆེར་བྲེགས་ཚར་འདུག་
པ་ཚང་མས་མཐོང་། མོ་ཉིན་དེར་གཅིག་པུར་གཏན་ནས་འདུག་མི
དགོས། རྗེས་སུ་མོས“ངའི་ཨ་མས་དོ་དགོང་གཡོག་མོ་ངའི་ཁང་བའི་
ནང་སྡོད་དུ་འཇུག་རྒྱུའི་ཐག་བཅད་ཡོད་"ཟེར།
ལྗུའུ་ལེན་གྱི་བདེ་སྐྱིད་ཀྱི་ཚོར་བ་ཐལ་དྲགས་པའི་ཚད་དུ་
བསླེབས་ཡོད་ཀྱང་། ཕྱི་ཉིན་གུང་ཚིགས་ཀྱི་སྐབས་སུ། མ་ཋེལ་དྷ་ཡིས་
ཁ་ཡ་མ་བྱས། མོའི་བྱ་སྤྱོད་རྩ་བ་ནས་འགྱུར་འདུག མོ་རང་ཉིད་ཀྱིས་
བཟོས་པའི་བྱ་བ་ཡོད་ཚད་ལ་བློ་འགྱོད་སྐྱེས་བཞིན་པ་འདྲ།
ཁོའི་བསམ་པར། ངས་ཅི་བྱས་སམ། ངས་ངེས་པར་དུ་རང་གི་བརྩེ་
སེམས་འདོར་དགོས་སྙམ།
ལྗུའུ་ལེན་གྱིས་རྟ་ཁྲིད་དེ་རང་ཉིད་ཐང་ཆད་ནས་འགུལ་མི་ཐུབ
པའི་བར་དུ་ཤུགས་ཀྱིས་བརྒྱུགས། ཁོའི་བསམ་པར། ལྗུའུ་ལེན་ཤི་སོང་
བ་རེད། ཁོའི་ཕྱི་ཤུན་ཙམ་ད་དུང་འགུལ་གྱིན་འདུག་སྙམ།

ལེའུ་བཅུ་བཞི་བ།

ཧོའུ་རིམ་པ་དྷ་ལ་མཱོལ་གྱིས་ཁོ་བོས། ཧོའུ་རིམ་པ་དེ་བལྟས་ཚོད་
ཀྱིས་ལོ་ན་ཧ་ཅང་གཞོན་པར་མངོན། “ང་ཚོས་ཁྱོད་ཀྱི་ཡིད་འཛིན
ཅུང་ཙམ་གླེང་། གོ་ཐོས་ལྟར་ན་ཁྱོད་ཀྱི་ཡིད་འཛིན་ཧ་ཅང་བཟང་སྐད།
ཁྱོད་ཀྱིས་འདི་ནས་རྩོམ་ཡིག་ཤོག་ངོས་བཞི་བློར་བཟུང་ཚེ། ལན་ཌྷིན་
དུ་འབྱོར་དུས་ཡིག་འབྲུ་གཅིག་ཀྱང་མ་ལུས་པར་ཡིད་ལ་འཇགས་ཐུབ་
བམ།"
ལྗུའུ་ལེན་གྱིས་"ཐུབ”ཅེས་ལན་བཏབ།
“ངོ་མ་ཡིག་འབྲུ་གཅིག་ཀྱང་ཆད་མི་སྲིད་དམ།"
“ངོ་མ། གལ་ཏེ་ཁྱོད་ཀྱིས་བལྟ་འདོད་ན། སང་ཉིན་ངས་ཁྱོད་ལ་དེ་
རིང་གི་ཚགས་པར་སྟེང་གི་ནང་དོན་ཚང་མ་བློར་འཛིན།”
ཧོའུ་རིམ་པས“ངས་ཁྱོད་འགྲུལ་ཁང་ཞིག་ཏུ་ཁྲིད། གནས་དེ་ནས་
ཁྱོད་ལ་མི་བཅུ་གཉིས་ཀྱིས་ཁ་བརྡ་བྱེད་ངེས། ཁྱོད་ཀྱིས་མི་རེ་རེས
བཤད་པའི་སྐད་ཆ་ཡིད་ལ་བཟུང་སྟེ། ཟིན་ཐོར་བཏབ་རྗེས། ཕཱའེ་རེ་སི་
དང་ཁ་འབྲལ་དགོས། ཁྱོད་ཀྱིས་གནས་སྐོར་དུ་འགྲོ་མཁན་ཞིག་གི་
ཚུལ་བཟུང་སྟེ། ཀུང་རིམ་པ་ཞིག་ལ་མཇལ་དུ་སོང་། དེ་ཁོའི་ཉེ་འཁོར་
གྱི་མི་ཚང་མར་གསང་དགོས་ལ། ཀུང་རིམ་པས་དངོས་སུ་ནང་དོན་དེ་
ཟིན་ཐོར་འགོད་སྲིད། ཁྱོད་རང་ལམ་ནས་སུན་སྣང་སྐྱེ་མི་སྲིད་དེ། རྒྱུ་རྒྱུ་
མཚན་ནི་མི་རེ་འགས་ཁྱོད་གསོད་འདོད་ཀྱིན་ཡོད་པས་ཡིན། ལྭ་བ་རེ་
འགའ་ཉོ་རུ་སོང་། ངས་ཁྱོད་རང་དོ་དགོང་བླུན་པོ་ཞིག་གི་ཚུགས་ཀར་
སྒྱུར་འདོད"ཟེར།
ལྗུའུ་ལེན་ཕྱིར་ཡོང་སྐབས་གླེན་རྟགས་མངོན་པའི་ལྭ་བ་ཞིག་
གྱོན་འདུག ཧོའུ་རིམ་པ་དགའ་སྤྲོའི་ངང་དགོད་ཁ་ཤོར་བ་དང་། ཁོས་
ལྗུའུ་ལེན་ལ་ཡིད་ཆེས་ཆོག་པར་འདོད། ཁོའི་བསམ་པར་གལ་ཏེ་ངས་
ལྗུའུ་ལེན་ལ་ཡིད་ཆེས་མ་བྱས་ན། ངས་སུ་ལ་ཡིད་ཆེས་བྱས་ཆོག་གམ།
ངའི་བུ་ཆུང་ལ་བློ་སྤོབས་ཆེ་ཡང་ཁོས་ནམ་ཡིན་ཡང་དོན་འདི་བསྒྲུབ་
ཐབས་མེད་སྙམ།
ལྗུའུ་ལེན་འགྲུལ་ཁང་གི་ཟུར་ཞིག་ཏུ་ནང་དུ་ཡོང་བཞིན་པའི་མི་
དག་ལ་ཞིབ་ལྟ་བྱེད་ཀྱིན་བསྡད་འདུག མདོ་འཛིན་པ་ནི་གཟུགས་ཧ་
ཅང་ཆེ་བའི་མི་ཞིག་ཡིན་པ་དང་། མི་གཞན་པ་དེ་ནི་གཟུགས་ཐུང་ལ་
རྒྱགས་པ་དང་། གདོང་ལ་གདུག་རྩུབ་ཀྱི་མདངས་ཤིག་མངོན་འདུག་
པས། ཕག་རྒོད་ཅིག་དང་ཀུན་ནས་མཚུངས། དེའི་རྗེས་སུ་རིད་ཅིང་
གཟུགས་རིང་བའི་མི་ཞིག་ནང་དུ་ཡོང་བ་དང་། ཁོས་ལུས་ལ་རྔུལ་ལེན་
འགའ་བརྩེགས་འདུག ལྗའུ་ལེན་གྱིས་ཁོ་ནི་ཨེའེ་གྷི་ཌྷི་ཆོས་བདག
ཡིན་པ་ངོས་ཟིན་སོང་། ཅུང་མ་འགོར་བར་ངོ་མདོག་སོལ་བ་ལྟར་ནག་
ཅིང་གཟུགས་པོ་ཅུང་ཆུང་བའི་མི་ཞིག་ནང་དུ་ཡོང་བ་དང་། ཁོས་སྐད་
ཆ་བཤད་པ་ཧ་ཅང་མགྱོགས།
ལྗུའུ་ལེན་ལ་མི་བདེ་བའི་ཚོར་བ་ཞིག་བྱུང་བ་དང་། ཁོས་ཡ་
མཚན་པའི་དོན་དག་རེ་འགའ་ཐོས་སོང་བས། ཁོའི་བསམ་པར་དེ་ནི་
གཡོ་ཇུས་ཅི་འདྲ་ཞིག་ཡིན་ནམ་སྙམ།། །།

ལེའུ་བཅོ་ལྔ་བ།

གཡོག་པོ་ཞིག་ནང་དུ་ཡོང་ནས་ཡར་ཞུ་བྱས་དོན། “སྐུ་ཞབས་
ཀུང་རིམ་པ…………”
ཀུང་རིམ་པས་"ཁ་ཁ་རོག་སྡོད། གླེན་པ་འདི་"ཞེས་བཤད།
ཧོའུ་རིམ་པ་དྷ་ལ་མཱོལ་གྱིས་བཤད་རྒྱུར། "རྣམ་པ་ཚོ། ངས་ཁྱོད་
ཚོར་ཆོས་དཔོན་ལྗུའུ་ལེན་སཱོ་རེལ་མཚམས་སྦྱོར་ཞིག་བྱ། ཁོ་ལ་ཡིད
འཛིན་ཧ་ལས་པའི་ཡག་པོ་ཡོད། ཁོས་དུས་ཚོད་གཅིག་གི་ནང་ཚགས་
པར་གྱི་པར་ངོས་དང་བོ་བློར་འཛིན་ཐུབ”ཟེར།
མདོ་འཛིན་པས་ལྗུའུ་ལེན་ལ་བློ་འཛིན་གྱི་ནུས་རྩལ་ངོམས་སུ་
བཅུག་པ་དང་། ཚིག་རྐང་ཉི་ཤུ་བློར་བཟུང་རྗེས། མཚམས་འཇོག་ཏུ་
བཅུག ཁོས་དེར་ཡོད་པའི་མི་ཚང་མ་ཧ་ཅང་ཡིད་ཚིམས་སུ་བཅུག
མདོ་འཛིན་པས་རྔུལ་ལེན་མང་བོ་བརྩེགས་པའི་མི་དེར་མཛུབ་
སྟོན་བྱས་ཏེ། “ད་ལྟ་སྐུ་ཞབས་འདིའི་གཏམ་བཤད་བྱེད་རེས་ཡིན་ཟེར།
ལྗུའུ་ལེན་གྱི་བསམ་པར་ཁོ་ནི་བལྟས་ཚོད་ཀྱིས་ཆོས་བདག་ཅིག་དང་
འདྲ་སྙམ།ཡིན་ནའང་ཚང་མས་ཁོའི་མིང་མ་གླེང་།
རྔུལ་ལེན་མང་བོ་བརྩེགས་པའི་མི་དེས་གཏམ་བཤད་བྱས་ནས་
ཡུན་རིང་འགོར་སོང་། མཇུག་མཐར་ཁོས་་དབྱིན་ཇི་ཡིས་ལྔ་ཁ་བྷེན་
རིང་ལུགས་པ་ཕམ་ཉེས་སུ་གཏོང་བར་མ་དངུལ་མང་བོ་བཏང་ཡོད་
ཀྱང་། ཁོ་ཚོར་ང་ཚོའི་ལས་དོན་ལ་རྒྱབ་སྐྱོར་བྱེད་པའི་མ་དངུལ་གཏན་
ནས་མེད། དབྱིན་ཇིས་མ་དངུལ་མ་བཏང་ན། ཨོའོ་སི་ཋི་རེ་ཡ་དང་ཨུ་
རུ་སི། ཕི་རཱ་ཤཱ་བཅས་ཀྱིས་འཐབ་འཁྲུག་འདིའི་ཁྲོད་དུས་ཡུན་རིང་བོར
རྒྱུན་འཁྱོངས་བྱ་མི་ཐུབ"ཟེར།
ཧོའུ་རིམ་པ་ཡར་ལངས་ཏེ་"དབྱིན་ཇིའི་སྐུ་དྲག་དག་ང་ཚོ་དང་འདྲ་
བར་ལྗ་ཁ་བྷེན་རིང་ལུགས་ལ་སྡང་སེམས་ཆེན་པོ་སྐྱེས་ཡོད། དབྱིན་
ཇིའི་གསེར་སྒོར་མེད་ན། ཨོའོ་སི་ཋི་རེ་ཡ་དང་ཨུ་རུ་སི།ཕི་རཱ་ཤཱ་བཅས་
ཀྱིས་འཐབ་འཁྲུག་ཐེངས་གཉིས་གསུམ་ལས་རྒྱག་ཐབས་མེད། དེས་ཧྥ་
རན་སི་བཙན་བཟུང་བྱ་ཐུབ་བམ།ངས་དེ་ལྟར་བསམ་གྱིན་མེད”ཟེར།
“ང་ཚོར་ངེས་པར་དུ་རང་ཉིད་ལ་སྟོབས་དང་ལྡན་པའི་དམག་
དཔུང་ཡོད་དགོས།”
“ཞིང་ཆེན་སོ་སོར་ངེས་པར་བློ་དཀར་བའི་མི་ལྔ་བརྒྱས་གྲུབ་པའི་
དམག་དཔུང་རེ་འཛུགས་དགོས་པ་དང་། མི་དེ་དག་གི་ཁྲོད་དུ་ང་ཚོ་
རང་ཉིད་ཀྱི་བུ་རབས་ཚ་རྒྱུད་ཀྱང་འདུས། གལ་ཏེ་ང་ཚོས་དམག་དཔུང་
འདོན་སྤྲོད་བྱེད་མ་ཐུབ་ན། ཕྱི་རྒྱལ་གྱི་མངའ་བདག་དག་གིས་ང་ཚོར་
རོགས་རམ་བྱ་མི་སྲིད། གལ་ཏེ་ལྔ་ཁ་བྷེན་རིང་ལུགས་ལ་རྒྱལ་ཁ་ཐོབ་
ན༑ གནས་འདིར་མངའ་བདག་དང་སྐུ་དྲག ཆོས་དཔོན་བཅས་ཡོད་
མི་སྲིད་ལ། འདིར་ཡོད་པ་ནི་དམངས་གཙོ་དང་མང་ཚོགས་ཁོ་ན་ཡིན།
ང་ཚོས་ངེས་པར་དུ་ད་ལྟ་ལས་འགུལ་སྤེལ་ཏེ་དེར་བཀག་འགོག་བྱ་
དགོས། གོང་རིམ་པ་ཞིག་གིས་ང་ཚོར་རོགས་རམ་བྱ་ཐུབ་"ཟེར།

ལེའུ་བཅུ་དྲུག་པ།

ཆོས་ལུགས་མི་སྣ་ཞིག་ཡར་ལངས་ཏེ། “ཆོས་ཚོགས་མེད་ན་ང་
ཚོས་དམག་དཔུང་འཛུགས་ཐབས་མེད་ལ། ང་ཚོས་ངེས་པར་ཡོད་ཚད་
ཆོས་ཚོགས་དང་ཆོས་ལུགས་མི་སྣར་སྤྲད་ན། ཁོ་ཚོས་ད་གཟོད་མང་
ཚོགས་ལ་ཁ་ཏ་བྱ་ཐུབ། གལ་ཏེ་ཆོས་ལུགས་མི་སྣ་རེ་རེས་མང་ཚོགས་
ལ་ཁ་ཏ་བྱས་ན། ཁོ་ཚོས་ང་ཚོར་དམག་དཔུང་འདོན་སྤྲོད་བྱེད་ངེས་
ཡིན་"ཟེར
གྲོས་བསྡུར་ཚ་ཚ་འུར་འུར་གྱིས་སྤེལ། མི་མང་བོ་ཁོང་ཁྲོ་ཆེན་
པོ་ལངས་ཤིང་། ཁོ་ཚོས་སྦ་གསང་ཅི་ཡང་མེད་པར་རང་ཉིད་ཀྱི་འདོད་
ཚུལ་བརྗོད། ལྗུའུ་ལེན་གྱི་བསམ་པར་མི་དེ་དག་གིས་རང་ཉིད་ལ་
གནོད་སྐྱེལ་སྲིད་པ་དང་། ཁོ་ཚོས་མི་སེར་ཞིག་གི་སྔུན་ནས་དེ་ལྟར་
བརྗོད་པ་ཡ་མཚན་རེད་སྙམ།
མདོ་འཛིན་པས་ཁོ་ཚོའི་གཏམ་བཤད་ཀྱི་མཚམས་བཅད་དེ། “ཇ་
ཚོས་ངེས་པར་ཐག་གཅོད་བྱ་དགོས། སྐུ་ཞབས་སཱོ་རེལ་གྱིས་འཕྲིན་
ཡིག་ཇི་འདྲ་ཞིག་ཁྱེར་ནས་ང་ཚོའི་ཕྱི་རྒྱལ་གྱི་གྲོགས་པོར་སྤྲོད་དགོས་



སམ་"ཟེར།
ཞོགས་པའི་དུས་ཚོད་གསུམ་གྱི་སྟེང་། ལྗུའུ་ལེན་དང་ཧོའུ་རིམ་
པ་གནས་དེ་དང་བྲལ་བ་དང་། ཧོའུ་རིམ་པས་འཕྲིན་ཡིག་ཅིག་བྲིས།
ཞོགས་པར་ཁོ་གཉིས་ཕཱའེ་རེ་སི་དང་བར་ཐག་ཧ་ཅང་རིང་བའི་ཁང་བ་
ཞིག་ཏུ་སོང་། ཧོའུ་རིམ་པས་ལྗུའུ་ལེན་གྱི་ཡིད་འཛིན་ལ་སེམས་ཁུར་
ཅི་ཡང་བྱེད་ཀྱིན་མེད་ཀྱང་། ལྗུའུ་ལེན་འཛིན་བཟུང་བྱེད་སྲིད་པར་
སྐྲག་གིན་འདུག
ལྗུའུ་ལེན་ལམ་དུ་ཆས་ཏེ་གྲོང་ཁྱེར་གཞན་ཞིག་ཏུ་སོང་བ་
དང་། ལམ་བར་ནས་རང་ཉིད་ཀྱི་འགན་འཁྲི་བརྗེད་པ་རེད། ཁོའི་
སེམས་སུ་དྲན་པ་ནི་མ་ཋེལ་དྷ་ཁོ་ན་ལས་མ་འདས། སྡེ་བ་ཞིག་ཏུ་
སླེབས་དུས་འགྲིམ་འགྲུལ་ཁང་གི་ལས་བྱེད་ཅིག་གིས་ཁོ་ལ་མཁར་
གྲོང་རྗེས་མར་འགྲོ་བའི་ཤིང་རྟ་མེད་པར་སྨྲས་པས། ལྗུའུ་ལེན་ཁོང་ཁྲོ་
ལངས། འོན་ཀྱང་ཁོས་ཟ་མ་འགའ་མངགས་ནས་ལས་བྱེད་མི་སྣ་དེར་
ཡིད་ཆེས་མ་བྱས་པར་བསྡད།
ཡིན་ཡང་། དོན་དག་ཅིག་གིས་ཁོ་ལ་གློ་བུར་གྱི་དགའ་སྤྲོ་ཞིག་
བྱིན། ལྗར་མི་ནེ་ཡི་མི་འགའ་དང་མཉམ་དུ་མེ་ཐབ་ཀྱི་འགྲམ་དུ་སྡོད་
པ་ནི་ཁོའི་གྲོགས་པོ་གླུ་བ་ལྗི་རོའོ་ནི་མཱོ་ཡིན་པ་རེད། ལྗི་རོའོ་ནི་མཱོ་
ཡིས“འུ་གཉིས་སྒོར་འཆམ་འཆམ་དུ་འགྲོ་"ཞེས་བཤད། ཁོ་གཉིས་ཐག་
རིང་ཞིག་ཏུ་བསླེབས་ཚེ། “ཁྱོད་ཀྱིས་དོན་དག་ཅི་ཞིག་བྱུང་བ་ཤེས་
སམ། ངས་བྱིས་པ་ཞིག་ལ་སྒོར་མོ་འགའ་བྱིན་པས། ཁོས་ང་ལ་བཤད་
རྒྱུར་སྲང་ལམ་དུ་རྟ་པ་མང་པོ་བསྡད་ཡོད་པ་དང་། ཁོ་ཚོས་འཕྲིན་སྐེལ་
མཁན་འགའ་ཞིག་ལ་འགྲུལ་བཞུད་འགོར་འགྱང་གི་འགོག་རྐྱེན་བཟོ་
རྩིས་འདུག”ཟེར།
ལྗུའུ་ལེན་གྱིས་མགོ་རྨོངས་པའི་ཚུལ་གྱིས“ངོ་མ་ཡིན་ནམ་"ཟེར།
“འུ་གཉིས་ཀྱིས་སང་ཉིན་བར་བསྒུག་དགོས་པ་དང༌། འུ་གཉིས་
ཀྱིས་ཞོགས་ཟས་ཤིག་ཉོ། ཁོ་ཚོས་གྲ་སྒྲིག་བྱེད་པའི་སྐབས་སུ་འུ་གཉིས་
ཁ་རོག་ཏུ་བྲོས་སོང་ནས་རྟ་འགའ་གླ་"ཟེར།
ལྗུའུ་ལེན་གྱིས་ལྗི་རོའོ་ནི་མཱོ་ལ་ཡིད་ཆེས་རུང་མིན་མི་ཤེས་ཀྱང་
གདམ་གསེས་གཞན་པ་ཞིག་མ་མཆིས།
ཁོ་མལ་ཁྲིའི་སྟེང་བུད་ནས་གཉིད་དུ་ཡུར། མི་གཉིས་ཀྱིས་ཁོའི་
ཁང་བའི་ནང་དུ་ཁ་བརྡ་བྱེད་པ་ཐོས་ནས་ཡང་བསྐྱར་གཉིད་ལས་
སད་པས། ལྗུའུ་ལེན་གྱིས་སྔས་འོག་ཏུ་བཞག་པའི་མེ་མདའ་དམ་པོར་
བཟུང་། མ་གཞི་དེ་ནི་འགྲུལ་འགྲིམ་ཁང་གི་ལས་བྱེད་མི་སྣ་དེ་དང་
ཆོས་དཔོན་གྱི་ལྭ་བ་གྱོན་པའི་མི་ཞིག་རེད། ལས་བྱེད་མི་སྣ་དེས། “ཁོ་
སད་མི་སྲིད། ང་ཚོས་ཁོ་ལ་ཁྱོད་ཀྱིས་གྲ་སྒྲིག་བྱས་པའི་ཆང་འཐུང་དུ་
བཅུག་ཡོད"ཟེར།
ཆོས་དཔོན་གྱིས“མི་འདིས་འཕྲིན་ཡིག་བཟུང་མི་འདུགཕལ་ཆེར་
མི་གཞན་པ་དེ་འཕྲིན་སྐྱེལ་ཕོ་ཉ་ཡིན་ངེས་རེད། ངས་བསམས་ན་ཁོའི་
ཨེ་ཋི་ལཱེའི་སྐད་དེ་ཅུང་ཙམ་རྫུན་མ་ཡིན་པ་འདྲ་"ཟེར།
ཆོས་དཔོན་ཁ་ཕྱིར་འཁོར་བ་ན། ཁོ་ནི་ཆོས་ཁང་གི་ཆོས་དཔོན་
ཁ་སི་ཋཱ་ནེ་དྷ་ཡིན་པ་རེད། ལྗུའུ་ལེན་གྱིས་མི་ངན་དེ་གསོད་འདོད་
པའི་སེམས་འདུན་དྲག་པོ་ཞིག་སྐྱེས་ཀྱང་། དེས་ཁོའི་འགན་འཁྲི་
བརླག་སྲིད་སྙམ་ནས། ཁོས་སྐར་མ་བཅོ་ལྔར་བསྒུགས་རྗེས་མི་དེས།
“སྲོག་སྐྱོབས་ཡ། ང་ལ་དུག་ཕོག་སོང་། ན་ཟུག་བཟོད་ཐབས་མེད་ཅེས་
འུར་བརྒྱབ་བྱུང་།
དེ་ནས་ཁོ་སོང་ནས་ལྗི་རོའོ་ནི་མཱོ་ལ་བལྟས་པ་ན། ལྗི་རོའོ་ནི་མཱོ་
ལ་དུག་ཕོག་ནས་ཕལ་ཆེར་ཤི་ལ་ཉེ། ལྗུའུ་ལེན་གྱིས་ཁོར་བོས་ཀྱང་མ་
སད་པས་ཁོ་གཅིག་པུར་ཕྱིར་མི་འབུད་ཐབས་མེད་བྱུང་།
ལྗུའུ་ལེན་ལན་ཆགས་གཞན་གང་ལའང་མ་འཕྲད་པར་ཀུང་
རིམ་པ་དེའི་སྡོད་གནས་སུ་བསླེབས། ཁོས་ཀུང་རིམ་པ་མཐོང་རྗེས། ཁོ་
གཉིས་རིམ་པ་དམའ་བའི་འཚིག་ཇའི་གསོལ་ཁང་ཞིག་ཏུ་སོང་། ཁང་
བ་ཆུང་ཆུང་ཞིག་ཏུ་ལྗུའུ་ལེན་གྱིས་ཡོད་ཚད་ཀུང་རིམ་པར་བཤད་
པ་དང་། ཀུང་རིམ་པས་དེ་དག་ཟིན་ཐོར་བཀོད། ཀུང་རིམ་པས་"དུས་
ཚོད་ཕྱེད་ཙམ་ལ་བསྒུགས་རྗེས་སི་ཋི་ར་སི་ཌྷིར་གྷི་དུ་སོང་། གནས་དེ་
ནས་གཟའ་འཁོར་གཉིས་ལ་བསྒུགས་རྗེས་ཕྱིར་ཤོག ཅི་ཡང་བཤད་མི་
དགོས་"ཞེས་བཀའ་ཕབ་པའི་ཚུལ་དུ་བརྗོད།
ལྗུའུ་ལེན་མི་དེ་ལ་ཡིད་སྨོན་ཆེན་པོ་སྐྱེས་སོང་། དེ་ནི་དོན་ཆེན་
ཐག་གཅོད་བྱེད་པའི་ཚུགས་ཀ་རེད་སྙམ།ཁོ་ཉིན་གཉིས་ལ་སོང་མཐར་
ད་གཟོད་སི་ཋི་ར་སི་ཌྷིར་གྷི་དུ་འབྱོར། ལྗུའུ་ལེན་གྱི་བསམ་པར་ཆོས་
དཔོན་ཁ་སི་ཋཱ་ནེ་དྷ་ཡིས་གཞུང་དོན་ཁང་ལ་བྱ་བ་སྒྲུབ་བཞིན་ཡོད་
པས། གལ་ཏེ་ཁོས་ང་ངོས་ཟིན་ན་རང་ཉིད་ཤི་བ་ལས་འོས་མེད་སྙམ།། །།

ལེའུ་བཅུ་བདུན་པ།

སི་ཋི་ར་སི་ཌྷིར་གྷི་ནས་གཟའ་འཁོར་གཅིག་ལ་བསྡད་པ་ན། ལྗུའུ་
ལེན་གྱི་སེམས་སུ་མ་ཋེལ་དྷ་གཅིག་པུ་ལས་དྲན་རྒྱུ་མི་འདུག ཁོའི་བདེ་
སྐྱིད་མོས་ཚོད་འཛིན་བྱས་འདུག ཁོའི་ཞེ་འདོད་ཀྱིས་ཁོ་ལ་ལྕམ་དྷ་རེ་
ནིལ་གྱི་བརྩེ་དུང་བརྗེད་དུ་བཅུག་ཀྱང་། སུ་དང་གང་གིས་ཀྱང་ཁོ་ལ་
མ་ཥེལ་དྷ་བརྗེད་དུ་འཇུག་མ་ཐུབ།
ཁོའི་སེམས་པ་སྡུག་གིས་ཁེངས་པའི་སྐབས་སུ་གློ་བུར་དུ་མི་ཞིག་
གིས་ཁོ་བོས་བྱུང་། ལྗུའུ་ལེན་གྱིས་མགོ་ཡར་བཀྱགས་ཚེ། ཁོ་རང་
ལན་ཌྷིན་དུ་ཡོད་དུས་ཀྱི་གྲོགས་པོ་སྟེ་རྒྱལ་སྲས་ཁོར་སཱ་ཁོ་ཧྥི་མཐོང་
བྱུང་། ཁོར་སཱ་ཁོ་ཧྥི་ཡིས“ཁྱོད་ཀྱི་ད་ལྟའི་རྣམ་འགྱུར་ནི་ངས་ཁྱོད་ལ་
བསླབ་པའི་ཚུགས་ཀ་མ་ཡིན། ཡིད་སེམས་སྡུག་གིས་ཁེངས་པ་ནི་
དོན་བཟང་ཞིག་མ་རེད། སྐུ་དྲག་གི་གཟི་མདངས་ཡོད་འདོད་ན། ཁྱོད་
ཀྱིས་ཉོབ་སྣང་གི་རྣམ་འགྱུར་ཞིག་ངེས་པར་དུ་སྟོན”ཟེར།
“དོན་དག་ཅི་ཞིག་བྱུང་སོང་། ཁྱོད་ཀྱི་སྒོར་མོ་བོར་སོང་བ་ཡིན་
ནམ། ཡང་ན་བུད་མེད་འཁྲབ་སྟོན་པ་ག་གེ་མོ་ལ་དགའ་སོང་།”
ཀུ་རེ་དེས་ཅུང་ཙམ་མིན་ན་ལྗུའུ་ལེན་ངུ་ཤོར་དུ་བཅུག ལྗུའུ་ལེན་
གྱིས་དྲང་མོར་བཤད་ན། ང་རང་བརྩེ་དུང་གི་རྒྱ་རུ་ཚུད་སོང་། མོ་ང་ལ་
མི་དགའ”ཞེས་རང་གི་གཏམ་རྒྱུད་བཤད། ཡིན་ཡང་།ཁོས་གཏམ་རྒྱུད་
འཆད་སྐབས་མི་སྣའི་མིང་རྫུན་མ་ཏག་ཏག་བེད་སྤྱོད་བྱས། རྒྱལ་སྲས་
ཀྱིས་་ང་ནི་ཁྱོད་ཀྱི་སྨན་པ་ཡིན། ཁྱོད་ཀྱིས་འདི་ལྟར་བསྒྲུབ་དགོས་ཏེ།
གཅིག་ནས་ཁྱོད་རང་ཉིན་རྒྱུན་མོར་ཐུག་ཏུ་སོང་། འོན་ཀྱང་མོ་ལ་རྣམ་
འགྱུར་ངན་པ་མ་སྟོན། གཉིས་ནས་ཁྱོད་ཀྱིས་བུད་མེད་གཞན་ཞིག་ལ་
དོ་སྣང་སྤྲད་དགོས། བུད་མེད་གཞན་དེ་སུ་གདམ་དགོས་སམ།”ཞེས་
པར།
ལྗུའུ་ལེན་གྱིས“ངས་བུད་མེད་ཅིག་ངོ་ཤེས། མོ་ནི་ཧ་ཅང་འབྱོར་
ལྡན་པ་ཞིག་ཡིན་པ་དང་མཛའ་བོ་མེད”ཟེར། ཁོའི་སེམས་ལ་དྲན་པ་
ནི་ཁྱོ་ག་འདས་ཟིན་པའི་ལྕམ་དྷ་ཧྥིར་ཝ་ཁེ་ཝའེ་སི་རེད།
ཁོར་སཱ་ཁོ་ཧྥི་ཡིས་"དེས་ན་བཟང་གི། ཉིན་རྒྱུན་མོར་འཕྲིན་ཡིག་
གཉིས་རེ་ཕྲིས། ཁྱོད་ཀྱིས་གསར་རྩོམ་ཅི་ཡང་བྱ་མི་དགོས། ང་ལ་ཁྱོད་
ཀྱིས་བཤུ་འབྲི་བྱེད་ཆོག་ཆོག་གི་འཕྲིན་ཡིག་སྒམ་དྲུག་ཡོད་"ཟེར།
དགོང་མོ་དེར་ལྗུའུ་ལེན་ཉལ་སར་འགྲོ་སྐབས་ཁོའི་སེམས་པ་
སྤྲོ་བས་ཁེངས་ཡོད། ལྗུའུ་ལེན་དང་ཁོའི་གྲོགས་པོ་ཉིན་རྟག་པར་རྟ་
ཞོན་དུ་སོང་། རྒྱལ་སྲས་ཁོར་སཱ་ཁོ་ཧྥི་ལྗའུ་ལེན་ལ་ཧ་ཅང་དགའ་བར་
གྱུར། མཇུག་མཐར་ཁོས“ང་ལ་མོའོ་སི་ཁོའོ་རུ་མ་སྤུན་སྲིང་མོ་ཞིག་
ཡོད། ཁྱོད་ཀྱིས་མོ་ཆུང་མར་བླངས་ན་འོས། ངའི་ཞང་བོའི་ཤུགས་རྐྱེན་
དང་ཁྱོད་ཀྱི་དམག་སྲིད་ཀྱི་བྱས་རྗེས་གཟེངས་རྟགས་གཉིས་ལ་བརྟེན་
ན༑ ཁྱེད་ལ་དམག་དཔུང་གི་ཁྲོད་དུ་གོ་ས་མཐོ་བོ་རག་ཐུབ་པའི་རེ་བ་
ཡོད་"ཟེར།
ལྗུའུ་ལེན་གྱི་བསམ་པར་ངས་དེ་ལྟར་བྱེད་མི་རུང་། མ་ཋེལ་དྷ་དང་
བྲལ་ན་སྡུག་བསྔལ་ཧ་ཅང་ཆེ།ངས་རང་གི་གྲོགས་པོའི་ཕ་སྤུན་སྲིང་མོ་
ཆུང་མར་ལེན་མི་སྲིད་ཀྱང་། ངས་ཁོའི་གྲོས་གཞིར་ཉན་དགོས། ངས་
ལྕམ་དྷ་ཧྥིར་ཝ་ཁེ་ཝའེ་སི་བསླུ་བྲིད་གཏོང་ངེས་ལ། མོ་ང་ལ་སུན་སྣང་
སྐྱེས་སྲིད། འོན་ཀྱང་། མོའི་མིག་ཟུང་དེ་ནི་རང་ཉིད་དགའ་སའི་བུད་
མེད་ཀྱི་མིག་ཟུང་དང་ཧ་ཅང་འདྲ་བོ་འདུག་སྙམ།། །།

ལེའུ་བཅོ་བརྒྱད་པ།

ཕཱའེ་རེ་སི་རུ་འབྱོར་མ་ཐག་ལྗུའུ་ལེན་པོ་རིམ་པ་ཨལ་ཋི་མཱའེ་ར་
ལ་བལྟ་རུ་སོང་། ལྗུའུ་ལེན་གྱིས་ཁོའི་གྲོགས་པོར་རང་ཉིད་ལྕམ་དྷ་ཧྥིར་
ཝ་ཁེ་ཝའེ་སི་ལ་བརྩེ་དུང་ཟབ་མོ་ཆགས་ཡོད་རབས་བཤད།
ཨལ་ཋི་མཱའེ་ར་ཡིས“ངེད་གཉིས་ཌྷི་རཱའེ་སི་ཋི་ལ་ཐུག་ཏུ་འགྲོ།
ཁོས་སྔོན་ཆད་ལྕམ་དྷ་ཧྥིར་ཝ་ཁེ་ཝའེ་སི་ལ་དུས་འདེབས་པར་བརྩོན
མྱོང་”ཟེར།
སྐུ་ཞབས་ཌྷའེ་གྷོ་བྷ་སི་ཋོ་སི་ཡིས་གནས་ཚུལ་ཡོད་ཚད་ཤེས
འདོད་ཀྱིས་ཁོང་ཚོའི་སྐད་ཆར་ཁ་རོག་གེར་ཉན་པ་དང༌། དེ་ནས་ཁོས་
དུས་ཡུན་རིང་བོར་གཏམ་བཤད་བྱས། “དབྱིན་ཇིའི་བུད་མེད་འདིས་
མཚམས་ལན་རེར་མི་གཞན་པར་ཞེ་སྡང་དྲག་པོ་སྟོན། མོར་སྔོན་ཆད་
མཛའ་བོ་ཡོད་དམ། ཁྱོད་ཀྱི་འཆར་གཞི་ལེགས་འགྲུབ་འབྱུང་ངམ།
འདི་དག་ནི་མོས་ང་ལ་བྲིས་པའི་འཕྲིན་ཡིག་ཡིན། ཁྱེར་སོང་དང༌། ཁྱོད་
ཀྱིས་མོས་འཕྲིན་ཡིག་འབྲི་བའི་ཁྱད་ཆོས་ལ་རྒྱུས་ལོན་བྱ་ཐུབ་"ཟེར།
ལྗུའུ་ལེན་ཁ་འབྲལ་སྐབས་ཌྷི་རཱའེ་སི་ཋི་ཡིས“པོ་རིམ་པ་ཨལ་
ཋི་མཱའེ་ར་ཡིས་བཤད་ན་ཁྱོད་ནི་ང་ཚོའི་མི་ཡིན་ཟེར། ནམ་ཞིག་གི་
ཚེ་ཁྱོད་ཀྱིས་ང་ཚོར་དམག་འཁྲུག་གི་ཁྲོད་དུ་རྒྱལ་ཁ་ལེན་རོགས་བྱ་
དགོས། ལྗུའུ་ལེན་ཕྱིར་ཁྱིམ་དུ་ལོག་སྐབས་དགོང་ཟས་ལ་རན་འདུག
ཁོས་ཡང་བསྐྱར་མ་ཋེལ་དྷ་མཐོང་ཐུབ་པས། ཁོས་ལྭ་བ་ཡག་པོ་ཞིག་
གྱོན། ཁོའི་བསམ་པར། གླེན་པ། ངས་ངེས་པར་རྒྱལ་སྲས་ཁོར་སཱ་ཁོ་
ཧྥི་ཡི་གྲོས་གཞིར་ཉན་དགོས་སྙམ་ནས། ལྗུའུ་ལེན་གྱིས་ཧ་ཅང་བབ་
ཆགས་པའི་གནས་སྐོར་ལྭ་བ་ཞིག་གོན།
ལྗུའུ་ལེན་གྱིས་མ་ཋེལ་དྷ་ལ་ཁ་བརྡ་མ་བྱས་ཀྱང་། མོར་འཛེམ་
དོགས་མ་བྱས། ཧོའུ་རིམ་པ་དྷ་ལ་མཱོལ་གྱིས་མི་ཚང་མའི་མདུན་ནས་
ཁོ་ལ་བསྟོད་བསྔགས་བྱས་པ་དང་། ལྗུའུ་ལེན་གྱིས་ལྕམ་དྷ་ལ་མཱོལ་ལ་
ཡང་གུས་པ་ཆེན་པོ་བྱས། དུས་ཚོད་བརྒྱད་ཀྱི་སྟེང་། ལྕམ་དྷཱ་ཧྥེ་ཝ་ཁི་
བསླེབས་བྱུང་། ལྗུའུ་ལེན་རང་གི་ཁང་བའི་ནང་སོང་སྟེ་ལྭ་བ་ཡག་པོ་
ཞིག་གྱོན་པས། ལྕམ་དྷ་ལ་མཱོལ་དགའ་སྤྲོ་ཆེན་པོ་བྱུང་སྟེ། ལྗུའུ་ལེན་
ལྕམ་དྷ་ཧྥིར་ཝ་ཁེ་ཝའེ་སི་ལ་མཚམས་སྦྱོར་བྱས།
ལྗུའུ་ལེན་གྱིས་ཁོར་སྰ་ཁོ་ཧྥི་ཡི་འཆར་གཞི་ལྟར། མོར་ཡིད་སྨོན་
ཆེས་ཆེར་བྱེད་པའི་ཉམས་བསྟན་པར་མ་ཟད། དེ་ནི་ངེས་པར་རྒྱལ་ཁ་
བརྩོན་ལེན་བྱ་དགོས་པའི་འཐབ་རྩོད་ཅིག་ཏུ་བལྟས་ཡོད།
མ་ཋེལ་དྷའི་བསམ་པར་ལྗའུ་ལེན་ཕྱིར་ཡོང་རྗེས་རང་ཉིད་ལ་ཁ་
བརྡ་བྱེད་སྲིད་པར་འདོད་པ་དང་། མོའི་བསམ་པར་ཁོས་ཧུར་ཐག་སྒོས་
རང་ཉིད་ཐོབ་པར་བརྩོན་ལེན་བྱེད་སྲིད་པར་འདོད་ཀྱང་། ཁོས་ལྕམ་ངྷ་
ཧྥིར་ཝ་ཁེ་ཝའེ་སི་ཁོ་ནར་ཁ་བརྡ་བྱེད་པ་མཐོང་དུས་མོ་རང་ཧ་ལས་
སོང་། ཁོའི་སེམས་ཀྱི་རྨ་ཁ་དེ་ཕལ་ཆེར་སངས་དྲག་ཏུ་སོང་འདུག་པ་
འདྲ།
རྒྱལ་སྲས་ཁོར་སཱ་ཁོ་ཧྥི་ལྗའུ་ལེན་ལ་སྤོབས་པ་སྐྱེས་ཡོད་པ་ཁོ་
ཐག་ཡིན། ལྗའུ་ལེན་གྱིས་ལྕམ་དྷ་ཧྥིར་ཝ་ཁེ་ཝའེ་སི་དང་ལྕམ་ངྷ་ལ་
མཱོལ་གཉིས་ལ་རང་ཉིད་ཆོས་བདག་ཅིག་ཏུ་འགྱུར་ཐུབ་པའི་ནུས་པ་
ཆེན་པོ་ལྡན་པ་རྟོགས་མེད།། །།

ལེའུ་བཅུ་དགུ་བ།

ལྕམ་དྷ་ཧྥིར་ཝ་ཁེ་ཝའེ་སིའི་སེམས་སུ་ཁྱིམ་འདིའི་མི་ཚང་མ་ངོ་
མ་ཡ་མཚན་རེད། ཁོ་ཚོ་ཚང་མས་ན་གཞོན་ཆོས་དཔོན་དེར་དགའ་
མོས་བྱེད་ཀྱིན་འདུག ཡིན་ཡང་ཁོའི་མིག་ཟུང་ངོ་མ་ཡིད་དུ་འོང་བ་
ཞིག་འདུག་སྙམ།
ལྗུའུ་ལེན་ལ་ལྕམ་དྷ་ཧྥིར་ཝ་ཁེ་ཝའེ་སིར་ཁ་བརྡ་བྱེད་པར་དཀའ་
ངལ་ཆེན་པོ་ཡོད། མ་ཋེལ་དྷའི་སེམས་ཁོངས་སྡུག་གིས་ཁེངས་ཡོད།
རྒྱུ་མཚན་ནི་ལྗུའུ་ལེན་གྱིས་མོ་མཐོང་དུས་ཁ་ཡ་མི་བྱེད་པར་བྱོལ་
ནས་འགྲོ་བ་དང་། མ་ཋེལ་དྷ་ཉིན་ཞིག་ལྕམ་དྷ་ཧྥིར་ཝ་ཁེ་ཝའེ་སི་དང་
ལྷན་དུ་བསྡད་ཡོད།ལྗུའུ་ལེན་གྱིས་མོའི་མིག་མདངས་མཐོང་ཐུབ་པས།
ཐོག་མར་ཁོར་དོགས་མི་བདེ་བའི་ཚོར་སྣང་ཆེན་པོ་བྱུང་ཡང་། ཅུང་མ་
འགོར་བར་ཁོ་ལ་སྣང་དོགས་སྤུ་ཙམ་ཡང་མེད་པར་གྱུར། ཁོས་ལྕམ་ངྷ་
ཧྥིར་ཝ་ཁེ་ཝའེ་སི་ལ་ཁ་བརྡ་བྱེད་པ་དེ་མ་ཋེལ་དྷའི་མདུན་ནས་ཚུགས་
ཀ་སྟོན་པ་ཙམ་ཡིན་པས་ཁོར་རྒྱལ་ཁ་ཐོབ་པ་དང་། དགོང་མོ་དེར་མ་
ཋེལ་དྷ་ལ་སེམས་ངལ་ཆེན་པོ་བྱུང་།
ལྗུའུ་ལེན་རང་ཉིད་ཀྱི་ཁང་བའི་ནང་དུ་ལོག་དུས། ཁོས་རྒྱལ་
སྲས་ཁོར་སཱ་ཁོ་ཧྥི་ཡིས་ཁོ་ལ་བྱིན་པའི་འཕྲིན་ཡིག་མཐོང་བྱུང་། ཁོའི་
བསམ་པར་ང་རང་འཕྱིས་སོང་། ངས་སྔ་མོ་ནས་འཕྲིན་ཡིག་ཅིག་བཤུ་
འབྲི་བྱས་ཡོད་ན་འོས་སྙམ། ཕྱི་ཉིན་ཞོགས་པར། ཁོས་བཀོད་ཁྱབ་
གཞན་ཞིག་མཐོང་།
དེ་ནི་རང་ཉིད་ཀྱིས་དངོས་སུ་འཕྲིན་ཡིག་བསྐྱལ་དགོས་པ་
དང་། ལྭ་བ་གྲ་དག་ཅིག་གྱོན་ནས་ཡིད་སེམས་སྡུག་པའི་ཉམས་ཤིག་
སྟོན་དགོས། གལ་ཏེ་གཡོག་མོ་ཞིག་མཐོང་ན། མིག་ཆུ་ཕྱི་བཞིན་མོར་
ཁ་བརྡ་བྱ་དགོས་པ་བཅས་རེད།
ཁོས་ངོ་མ་དེ་ལྟར་བསྒྲུབས།
ཕྱི་ཉིན་ཡང་བསྐྱར་ལྗུའུ་ལེན་གྱིས་མིག་ཟུང་མ་ཋེལ་དྷ་ལ་གཏད་
ཅིང་། ལྕམ་དྷ་ཧྥིར་ཝ་ཁེ་ཝའེ་སི་ལ་སྐད་ཆ་མང་བོ་ཞིག་བཤད།ལྕམ་ངྷ་
ཧྥིར་ཝ་ཁེ་ཝའེ་སིའི་བསམ་པར་"ན་གཞོན་ཆོས་དཔོན་འདི་དམིགས་
བསལ་བ་ཞིག་ཡིན་པ་ཁོས་ང་ལ་བྲིས་པའི་འཕྲིན་ཡིག་ནང་ལ་བལྟས་
ན་ཤེས་ཐུབ་སྙམ།། །།”

ལེའུ་ཉི་ཤུ་བ།

རྒྱལ་སྲས་ཁོར་སཱ་ཁོ་ཧྥི་ཡིས་བུད་མེད་དེའི་རིགས་ལ་ངོ་ལོག་
གཏན་ནས་བྱེད་མི་རུང་བར་གདམས་ཡོད། ཉིན་ཞིག་གི་མཚན་མོར་
ཟློས་གར་ཁང་དུ། ལྗུའུ་ལེན་གྱིས《མཱ་རེའེན་ལེ་སི་ཁཱོ་ཋི》ཞེས་པའི་
བརྩམས་སྒྲུང་ལྟར་བཅོས་སྒྲིག་བྱས་པའི་ཕཱ་ལེའི་ཟློས་གར་ལ་གཟེངས
བསྟོད་བྱས།
ལྕམ་དྷ་ཧྥིར་ཝ་ཁེ་ཝའེ་སི་ཡིས་བལྟས་པས་བརྩམས་སྒྲུང་ལྷག་
ཏུ་བཟང་བར་འདོད་དེ་ལྗུའུ་ལེན་ཧ་ལས་པར་གྱུར། ལྕམ་དྷ་ཧྥིར་ཝ་
ཁེ་ཝའེ་སི་ལྟ་བུའི་བུད་མེད་ཀྱིས་བརྩམས་སྒྲུང་ལ་བལྟ་མི་སྲིད་སྙམ།
མོས་"བརྩམས་སྒྲུང་མང་བོ་ཧ་ཅང་ཞན་ཡང་།གོ་ཐོས་ལྟར་ན་བརྩམས་
སྒྲུང་འདི་གཞན་པ་ལས་བཟང་བ་རེད།ཡིན་ཡང་།ཁྱོད་ཀྱི་ན་ཕོའོ་ལཱེན་
གྱིས་སྔར་བཞིན་དེ་ནི་གཡོག་པོ་ཚོའི་ཆེད་དུ་བྲིས་པའི་བརྩམས་སྒྲུང་
ཞིག་ཡིན་པར་བརྗོད་ཀྱིན་འདུག”ཟེར།
ལྗུའུ་ལེན་གྱི་སེམས་པ་འཚབ་འཚུབ་ཏུ་གྱུར། ཁོས་བསམ་པར་མི་
རེ་འགས་རང་ཉིད་བརླག་འདོད་ཀྱིན་ཡོད་ལ། མི་ལ་ལས་ངས་ན་ཕོའོ་
ལཱེན་ལ་ཡིད་སྨོན་བྱེད་པ་ཡང་མོར་བཤད་འདུག་སྙམ།
ཁོ་གཉིས་ཟློས་གར་ཁང་དང་འབྲལ་སྐབས། ལྕམ་དྷ་ཧྥིར་ཝ་ཁེ
ཝའེ་སི་ཡིས་"སྐུ་ཞབས།ཡིད་ལ་ཟུངས།གལ་ཏེ་ཁྱོད་ང་ལ་དགའ་འདོད་
ན༑ ན་ཕོའོ་ལཱེན་ལ་དགའ་བ་མི་འོས”ཟེར།
ལྗུའུ་ལེན་གྱི་བསམ་པར་"གལ་ཏེ་ཁྱོད་ང་ལ་དགའ་འདོད་ན་"ཞེས་
པའི་སྐད་ཆ་དེར་དོན་སྙིང་ཆེན་པོ་ལྡན་ཡང་སྲིད་ལ། དོན་སྙིང་སྤུ་ཙམ་
མེད་ཀྱང་སྲིད་སྙམ།
ལྗུའུ་ལེན་གྱིས་ཧོའུ་རིམ་པའི་ཚབ་ཏུ་འཕྲིན་ཡིག་བྲིས་ཏེ། མ་ཋེལ་
དྷ་ཧོའུ་རིམ་པ་མར་ཁི་ཝེ་སི་དྷ་ཁི་ར་སེ་ནོ་འེ་ཟི་དང་གཉེན་སྒྲིག་བྱེད་
པའི་གནས་ཚུལ་ཤེས་པས། ལྗུའུ་ལེན་གྱིས་སེམས་སྡུག་ཆེན་པོ་བྱས།
ཐེངས་ཤིག་ཁོས་རང་སྲོག་གཅོད་པར་བསམས་མྱོང་ཡང་། ཉིན་གཉིས་
པར་ཁོས་མ་ཋེལ་དྷའི་མཛེས་པའི་མིག་ཟུང་མཐོང་ཡང་། ཁོས་ཡང་
བསྐྱར་རྒྱལ་སྲས་ཁོར་སཱ་ཁོ་ཧྥིའི་འཆར་གཞི་ལག་བསྟར་མཐའ་འཁྱོལ་
བྱེད་རྒྱུ་ཐག་བཅད།། །།

ལེའུ་ཉེར་གཅིག་པ།

ལྕམ་དྷཱ་ཧྥེ་ཝ་ཁི་ཡིས་ཐོག་མར་ལྗུའུ་ལེན་གྱི་འཕྲིན་ཡིག་ཀློག་
པའི་སྐབས་སུ་སྤྲོ་བ་དེ་ཙམ་མེད་ཀྱང༌། རིམ་བཞིན་མོས་ཁོའི་འཕྲིན་
ཡིག་ལ་རེ་སྒུག་བྱེད་མགོ་བརྩམས། མོས་ལྗུའུ་ལེན་ནི་མིང་དོན་
མཚུངས་པའི་ཆོས་དཔོན་ཞིག་ཡིན་པའི་རེ་བ་བཅངས་ཡོད། མོའི་
བསམ་པར་དེ་ལྟར་ཡིན་ན་ཕཱའེ་རེ་སིའི་ཉེ་འདབས་ཀྱི་ཆོས་ཁུལ་ག་གེ་
མོའི་ཆོས་བདག་གི་འགན་ཁུར་དུ་འཇུག་རྒྱུ་ནི་ལས་སླ་མོ་ཞིག་རེད།
དེ་ལྟར་བྱས་ན་ཁོས་རང་ཉིད་ཀྱི་མཐོ་རིམ་སྤྱི་ཚོགས་ཁྲོད་ཀྱི་གོ་གནས་
ལའང་གནོད་མི་སྲིད་སྙམ།
ཉིན་ཞིག མོར་ལྗུའུ་ལེན་གྱི་འཕྲིན་ཡིག་མ་འབྱོར་བས། མོས་ཁོ་
ལ་འཕྲིན་ཡིག་འབྲི་རྒྱུ་ཐག་བཅད།ཉིན་འགའི་རྗེས་སུ། གཡོག་པོ་ཞིག་
གིས་འཕྲིན་ཡིག་ཅིག་བཟུང་ནས་དཔེ་ཁང་དུ་ཡོང་བ་ན། མ་ཋེལ་དྷ་
ནང་དུ་ཡོང་ནས་འཕྲིན་ཡིག་དེ་འཕྲོག་པ་རེད།
མོས་"ངས་དོན་དག་འདི་འདྲར་བཟོད་སྒོམ་བྱེད་ཐབས་མི་འདུག་
ཅིང་། ཁྱོད་ཀྱིས་ང་རང་རྩ་བ་ནས་བརྗེད་འདུག ཡིན་ཡང་ང་ནི་ཁྱོད་
ཀྱི་ཆུང་མ་ཡིན"ཟེར་བཞིན་ངོ་གདོང་མཆི་མས་བརླན་འདུག
ལྗུའུ་ལེན་ཡ་མཚན་པར་གྱུར།ཁོ་ལ་སྐབས་ཐོག་དེར་བསམ་ཚུལ་
གཉིས་ཡོད་དེ། གཅིག་ནི་བདེ་སྐྱིད་རྣལ་མ་ཡིན་པ་དང་། གཉིས་པ་ནི་
ཁོས་ཁོར་སཱ་ཁོ་ཧྥི་ཡིས་བཤད་པའི་ང་རང་སྐད་ཆ་གཅིག་གི་དབང་
གིས་ཡོད་ཚད་ཤོར་ངེས་རེད་ཅེས་པ་དྲན་བྱུང་། ངས་མོར་རེག་མི་རུང་
བའམ། ཡང་ན་མོ་ང་ལ་སྡང་སྲིད་སྙམ།
མ་ཋེལ་དྷ་ཡིས་རང་ཉིད་ཀྱིས་བཤད་པའི་སྐད་ཆར་ཧ་ལས་པ་
ཙམ་བྱུང་ཞིང་། མོས་ལྗུའུ་ལེན་གྱི་ཅོག་ཙེའི་ཁ་ཕྱེ་པས་ལྕམ་དྷ་ཧྥིར་
ཝ་ཁེ་ཝའེ་སིའི་འཕྲིན་ཡིག་ཚང་མ་མཐོང་། འཕྲིན་ཡིག་གཅིག་ཀྱང་
ཁ་ཕྱེས་མི་འདུག མོས“དེ་ལྟར་བཤད་ན། ཁྱོད་མོ་ལ་ཆ་རྒྱུས་ཡོད་
ཀྱང་།དོན་དངོས་སུ་ཁྱོད་མོ་ལ་སུན་གྱིན་ཡོད།”ཞེས་འུར་བརྒྱབ་བྱུང་།
མོས་ངུ་འབོད་བྱེད་བཞིན་ང་ལ་གུ་ཡངས་གནང་རོགས། གལ་ཏེ་
<ཁྱོད་ཀྱིས་འདོད་ན་ང་ལ་སུན་སྣང་བསྐྱེད་ཆོག> ཡིན་ཡང་། ང་ལ་
དགའ་བའི་སེམས་མ་འགྱུར། ཁྱོད་ཀྱི་བརྩེ་དུང་མེད་ན་ང་རང་གསོན་
ཐབས་བྲལ”ཅེས་ཁོའི་རྐང་བར་སྤྱི་བོས་མཆོད།། །།

ལེའུ་ཉེར་གཉིས་པ།

ལྗུའུ་ལེན་གྱི་སེམས་ལ་ད་སྐབས་དགའ་སྤྲོ་ལས་མཚར་སྣང་ཆེ།
ཁོས་ཨུ་རུ་སིའི་མི་དེའི་འཆར་གཞི་ཅི་འདྲའི་བློ་རིག་ལྡན་པ་ཞིག་རེད་
བསམས།
མ་ཋེལ་དྷ་ཡིས་འཕྲིན་ཡིག་དེ་དག་ལ་ལྟ་བཞིན་འདི་ལྟར་
སྨྲས“ཁྱོད་ཀྱིས་ང་ལ་ཤོད།ང་ལ་ངའི་ལ་རྒྱ་ཡོད།ལྕམ་དྷ་ཧྥིར་ཝ་ཁེ་ཝའེ་
སི་ཡིས་ཁྱོད་རང་ངའི་གམ་ནས་བརྐུས་སོང་བ་རེད། ངས་ཁྱོད་ལ་བྱིན་
པ་དེ་མོས་ཁྱོད་ལ་བྱིན་ཡོད་དམ།”
ལྗུའུ་ལེན་གྱིས་ལན་མ་བཏབ། མོའི་མིག་ཟུང་དུ་སྐྱོ་བའི་མཆི་མ་
འཁོར་བཞིན་འདུག སྐབས་ཐོག་དེར་ལྗུའུ་ལེན་གྱིས་རང་གིས་སྒྲུབ་
བཞིན་པའི་བྱ་བ་ཕྱིར་འཐེན་བྱེད་གྲབས་བྱེད།ཁོས་མོར་དམ་དུ་འཁྱུད་
དེ་འོ་བྱེད་འདོད་ཡོད། ཁོས་སྐད་མགོ་ཧ་ཅང་དམའ་མོས་"ང་ལའང་ལ་
རྒྱ་ཡོད་ནི་རེད། ང་བུད་མེད་དེར་དགའ་སྲིད་ཀྱང༌། ངས་མོའི་ཚོར་བ་
རྟོགས་ཐབས་མེད། ཡིན་ཡང་། བུད་མེད་གཞན་ཞིག་གིས་ང་ལ་མཐོང་
ཆུང་བྱེད་སྐབས། མོས་ང་ལ་སེམས་གསོ་བྱེད་པ་དང་ང་ལ་བཟོད་སྒོམ་
བྱེད་པ་རེད་"ཟེར།
མ་ཋེལ་དྷ་ཡིས་"ཨ།གནམ་བདག་མཁྱེན"ཞེས་འུར་བརྒྱབ་བྱུང་།
“ཁྱོད་ཀྱིས་ང་ལ་ཁག་ཐེག་ཅི་ཞིག་བྱ་ཐུབ། ཁྱོད་ཀྱི་སེམས་ཉིན་
འགའི་རྗེས་སུ་འགྱུར་སྲིད་"ཁོས་དེ་ལྟར་ལན་བཏབ།
མོ་ངུས་བྱུང་། མོའི་ལྭ་བའང་ངུ་དངངས་དང་འགྲོགས་ནས་
འགུལ་འགུལ་བྱས་བྱུང་བ་དང་། ཁོས་མོའི་ཡིད་དུ་འོང་བའི་ཕྲག་ཟུང་
མཐོང་བས་ཨེན་ཙམ་མིན་ན་རང་གི་ཁོག་དཔུང་ཤོར་སོང་ལ། ཡིན་
ཡང་། ཁོས་རང་ཉིད་བློ་འགྱོད་སྐྱེས་སྲིད་པ་ཤེས་ཡོད། ཁོ་ཡར་ལངས་
ནས་འགྲོ་ཞོར་དུ།“སྲས་མོ་དྷ་ལ་མཱོལ་ལགས། ཁྱོད་ཀྱིས་ང་ལ་འདི་ཡོད་
ཚད་ལ་བསམ་བློ་རེ་གཏོང་དུ་འཇུག་རོགས”ཟེར།
མོའི་སེམས་སུ་གདོན་འདྲེ་འདི། ཁོ་ལ་སྣང་དོགས་སྤུ་ཙམ་ཡང་མི་
འདུགམིན།ང་གདོན་འདྲེ་རེད། ཁོ་ནི་དགེ་སེམས་ཆེ་ཞིང་བློ་རིག་ལྡན་
པ་ཞིག་རེད་སྙམ།
དགོང་མོ་དེར་ལྗའུ་ལེན་དགོང་ཟས་ཟ་རུ་མ་སོང་ཡང་། ལྕམ་ངྷ་
ཧྥིར་ཝ་ཁེ་ཝའེ་སི་ཡིས་ཁོ་གདན་འདྲེན་ཞུས་ཡོད་པས་ཁོ་ངེས་པར་
ཟློས་གར་ཁང་དུ་འགྲོ་དགོས་འདུག རོལ་དབྱངས་ཀྱིས་ཁོའི་མིག་
ཆུའི་རྒྱུན་ཐག་ཆད་པར་བྱས་པར་ཏག་ཏག་ལྕམ་དྷཱ་ཧྥེ་ཝ་ཁི་མཐོང་
སོང་། མོས་ཁོར་ཁ་བརྡ་བྱེད་འདོད་དེ། “ཁྱོད་ཀྱིས་དྷ་ལ་མཱོལ་ཚང་གི་
བུད་མེད་ཚོ་མཐོང་ངམ། ཁང་ཞོལ་དུ་འདུག"ཟེར།
ལྗུའུ་ལེན་ཡར་ལྡིང་སྟེ་ཁང་ཞོལ་དུ་བལྟས། དེ་རིང་ནི་ཁོ་མོ་ཚོ་
ཟློས་གར་ཁང་དུ་ཡོང་བའི་ཉིན་མོ་མིན་ཡང་མ་ཋེལ་དྷ་སྔར་བཞིན
ཡོང་བ་དང་།མོའི་མིག་ཟུང་དུ་མཆི་མ་འཁོར་འདུག། །།

ལེའུ་ཉེར་གསུམ་པ།

ལྗུའུ་ལེན་བརྒྱུགས་ཏེ་མ་ཋེལ་ངྷ་ལ་ཐུག་ཏུ་སོང་།མོས་ཁོ་ལ་“ང་ལ་
ཁས་ལོངས”ཞེས་པ་ལས་ཅི་ཡང་མ་བཤད།
ཁོའི་བསམ་པར་ངས་མོར་ཁ་བརྡ་བྱེད་མི་རུང་ཞིང་། ངའི་ཡོད་
ཚད་ཤོར་བའི་ཉེན་ཁ་ཡོད་སྙམ། ཁོ་ཕྱིར་ཁྱིམ་དུ་ལོག་རྗེས་ཁོའི་སེམས་
བདེ་ལ་བབས། ཁོས་རང་ཉིད་ནི་འཐབ་འཁྲུག་གི་རྒྱལ་ཁ་ཕྱེད་ཙམ་
བླངས་མ་ཐག་པའི་དམག་དཔོན་ཞིག་གི་ཚུལ་དུ་བཟུང་འདུག ཁོའི་
བསམ་པར་ད་ལྟའི་གནས་བབ་རང་ཉིད་ལ་ཕན་ཡང་། སང་ཉིན་ངས་
ཇི་ལྟར་བྱ་དགོས་སམ་སྙམ། ཁོས་དེ་ལྟར་འདང་རྒྱག་པའི་ཞོར་དུ་
ན་ཕོའོ་ལཱེན་གྱི་དཔེ་ཆ་བཀླགས། ཁོས་བསམ་པར་བུད་མེད་འདིའི་
སེམས་དང་ལྕམ་དྷ་རེ་ནིལ་གྱི་སེམས་རྩ་བ་ནས་མི་འདྲ་སྙམ།
ཁོའི་སེམས་ལ་གློ་བུར་དུ་མོ་སྐྲག་ཏུ་འཇུག་དགོས་སྙམ། དགྲ་བོ་
སྐྲག་ཏུ་བཅུག་ན་དགྲ་བོས་ད་གཟོད་རང་ཉིད་ཀྱི་བཀའ་གསུང་དང་དུ་
ལེན་སྲིད། ངེས་པར་ངས་མོ་ལ་བཅངས་པའི་བརྩེ་དུང་ལ་དོགས་པ་ཟ་
རུ་འཇུག་དགོས་པར་འདོད།
ཁོས་མོ་དུས་ཚོད་བརྒྱད་ཀྱི་སྟེང་དཔེ་ཁང་དུ་འགྲོ་བ་ཤེས་པས། ཁོ་
རང་དུས་ཚོད་དགུའི་སྟེང་ད་གཟོད་སོང་། ཁོའི་སེམས་སུ་བརྩེ་དུང་གི་
མེ་ལྕེ་འབར་བཞིན་ཡོད་ཀྱང་། ཁོའི་ཀླད་པས་སྔར་བཞིན་སེམས་ལ
ཚོད་འཛིན་བྱེད་བཞིན་འདུག
མོས་སྦ་གསང་མེད་པར“ང་ལ་ངོ་ཚ་ཉོ་རུ་ཆུག འུ་གཉིས་ལན་ཟྱིན་
དུ་འགྲོ། ངའི་རྒྱུ་འབྱོར་དང་མཚན་མིང་ཤུལ་མེད་དུ་འགྲོ་སྲིད། དེ་ནི་
ངས་ཁྱོད་ལ་བཞག་པའི་དམ་བཅའ་ཡིན་"ཟེར།
ལྗུའུ་ལེན་ཧ་ལས་པར་གྱུར། ཁོས་"ཁྱོད་ཀྱིས་ངོ་ཚ་ཉོས་རྗེས།གཟའ་
འཁོར་གཅིག་འགོར་ན་ཁྱོད་ང་ལ་དགའ་སྲིད་དམ། ང་གདོན་འདྲེ་མིན།
ངས་ཁྱོད་ཀྱི་མཚན་མིང་ལ་གནོད་པ་གཏོང་མི་འདོད"ཅེས་ལན་བཏབ།
ཁོའི་བསམ་པར་གལ་ཏེ་མོ་རང་ཉིད་ལ་གཟའ་འཁོར་གཅིག་ལ་དགའ་
ན༑ང་རང་བདེ་སྐྱིད་ངང་ཤི་འགྲོ་སྙམ།
མོས་"ང་ཁྱོད་ལ་འོས་འཚམ་མིན"ཟེར།
ལྗུའུ་ལེན་གྱིས་མོ་ལ་འོ་ཞིག་བྱས་རྗེས། མྱུར་མོར་ཕྱིར་འཐེན་བྱས་
ཏེ་བུད་སོང་།
ཉིན་དེ་དང་དེའི་རྗེས་ཀྱི་ཉིན་འགའི་ནང་། ཁོས་ནམ་རྒྱུན་རང་གི་
བརྩེ་བ་འགེབས་ཅི་ཐུབ་བྱས་ཀྱང་། མོའི་བརྩེ་དུང་ལ་སྔར་ལས་ཡིད་
ཆེས་པར་གྱུར།། །།

ལེའུ་ཉེར་བཞི་བ།

མ་ཋེལ་དྷ་ཡིས་ཚེ་འདིར་ཐོག་དང་བོར་བརྩེ་དུང་གི་ཚོར་བ་
ཉམས་སུ་མྱོང་།
མོས་རང་ཉིད་ལ་མངལ་ཆགས་པ་ཤེས་ཏེ་་ཁྱོད་ཀྱི་སེམས་སུ་ད་
དུང་དོགས་གཞི་ཡོད་དམ། འདི་ནི་དམ་བཅའ་ཞིག་མིན་ནམ། ང་དུས་
གཏན་དུ་ཁྱོད་ཀྱི་ཆུང་མ་ཡིན་”ཟེར།
དོན་འདིས་ལྗུའུ་ལེན་ལ་འཇིགས་དངངས་ཆེན་པོ་བཟོས། ཁོས་
ཕལ་ཆེར་རང་ཉིད་ཀྱི་འཆར་གཞི་བརྗེད་པ་འདྲ།ཁོའི་བསམ་པར“ངས་
རང་ཉིད་ཀྱི་ཆེད་དུ་ཉམས་དམས་སུ་འགྲོ་བཞིན་པའི་བུད་མེད་འདིར་
དེ་འདྲའི་བརྩེ་མེད་གུས་མེད་བྱེད་ག་ལ་རུང”སྙམ།
མ་ཋེལ་དྷ་ཡིས་“ངས་རང་གི་ཨ་ཕར་འཕྲིན་ཡིག་ཅིག་འབྲི་འདོད།
ཁོ་ཡང་ངའི་གྲོགས་པོ་ཡིན་པས། ངས་ཁོ་ལ་རྫུན་བཤད་མི་འདོད"ཟེར།
“གནམ་བདག་མཁྱེན། ཁྱོད་ཀྱིས་ཅི་བྱེད་རྒྱུ་ཡིན་"ཞེས་ཁོས་སྐད
བརྒྱབ།
མ་ཋེལ་དྷ་ཡིས“འདི་ནི་ངའི་འགན་འཁྲི་ཡིན”ཞེས་ལན་བཏབ་པ་
དང་། མོའི་མིག་ཟུང་སྤྲོ་དགའི་འོད་ཀྱིས་ཁེངས་འདུག
"ཁོས་ང་སྒོར་བདའ་ངེས་ཡིན།"
“ཁོ་ལ་དབང་ཆ་དེ་འདྲ་ཡོད། གལ་ཏེ་ཁོས་ཁྱོད་བདའ་ན། ང་ཁྱོད་
དང་མཉམ་དུ་འགྲོ།”
ལྗུའུ་ལེན་འཇིགས་དངངས་སྐྱེ་བཞིན་མོ་ལ་གཟའ་འཁོར་གཅིག་
ལ་འགོར་འགྱངས་བྱེད་རྒྱུའི་རེ་བ་ཞུས་པར་མོས་ཁས་ལེན་མ་བྱས། དེ་
བས་ཁོས“དེས་ན་བཟང་གི། ངས་ཁྱོད་ལ་འགོར་འགྱང་བྱ་དགོས་པའི་
བཀའ་ཕབ་པ་ཡིན། ཁྱོད་ཀྱི་མཚན་སྙན་ལ་གནོད་པ་མེད། ཁྱོད་ཀྱི་ཨ་
ཕའི་སྐྱོ་ངལ་ལ་བསམ་བློ་རེ་ཐོངས་དང་"ཟེར།
མོས་"ཁྱོད་ཀྱི་ནང་དོན་ནི་ཁོས་འཁོན་ལན་སློག་སྲིད་པའི་གནས་
ཚུལ་ལ་བསམ་བློ་ཐོངས་ཟེར་བ་ཡིན་ནམ།"
“ཁྱོད་ཀྱི་ཨ་ཕར་གནོད་སྐྱེལ་ན་ངའི་སེམས་བདེ་རུ་འབབ་དཀའ།
ཡིན་ཡང་ང་མི་སྐྲག དུས་གཏན་དུ་ང་མི་སུ་ལའང་སྐྲག་མི་སྲིད།”
གཟའ་འཁོར་གཉིས་པར་ཧོའུ་རིམ་པ་ངྷ་ལ་མཱོལ་གྱིས་གཤམ་གྱི་
འཕྲིན་ཡིག་འདི་མཐོང་།
སྙིང་ཉེ་བའི་ཨ་ཕ་ལགས།
ད་ནི་འུ་གཉིས་བར་གྱི་སྤྱི་ཚོགས་འབྲེལ་བ་ཡོད་ཚད་མཇུག་སྒྲིལ་
ཡོད། ད་ལྟ་འུ་གཉིས་ལ་ཤ་ཁྲག་གི་འབྲེལ་བ་ལས་ལྷག་མི་འདུག ད་ལྟ་
ང་ལ་ཁྱོ་ག་ཡོད། གལ་ཏེ་ཁྱོད་ཀྱིས་ངེད་གཉིས་ལ་སྒོར་མོ་འགའ་སྟེར་
ཐུབ་ན། ང་ཐག་རིང་ས་མཐར་བསྙེག་འགྲོ། མི་སུས་ཀྱང་ངའི་ཁྱོ་གའི་
མིང་སྟེ་སྐུ་ཞབས་སཱོ་རེལ་ཤེས་མི་སྲིད།
བརྩེ་དུང་འདི་ངས་སྔོན་ལ་འགོ་བརྩམས་པ་ཡིན་ཞིང་། ངས་ཁོ་
ལ་བསླུ་བྲིད་བཏང་བ་ཡིན་ལ། ཁོ་ལས་ལྷག་པའི་མི་གཞན་ཞིག་རྙེད་
དཀའ་བས་ང་ཁོའི་རྗེས་འདེད་རྒྱུ་ཡིན།
གཡོག་པོ་ཞིག་ལྗུའུ་ལེན་འབོད་དུ་ཡོང་ནས། “ཧོའུ་རིམ་པ་ད་ལྟ་
ཁྱོད་ལ་ཐུག་འདོད་ཡོད་"ཟེར།། །།

ལེའུ་ཉེར་ལྔ་བ།

ཧོའུ་རིམ་པ་སྔོན་ཆད་ལངས་མ་མྱོང་པའི་ཁོང་ཁྲོ་དྲག་པོ་ཞིག་
ལངས་འདུག ཁོས་ལྗུའུ་ལེན་མཐོང་མ་ཐག་གཤེ་གཤེ་དྲག་པོ་བཏང་།
ལྗུའུ་ལེན་གྱིས་"ང་ནི་མི་སྐྱོན་མེད་ཅིག་མིན། ཁྱོད་ང་ལ་བཀའ་
དྲིན་རི་ལས་ཆེ། ངའི་བསམ་དོན་རྟོགས་ཏེ་ང་ལ་བསམ་ཤེས་གནང་
མཁན་ནི་ཁྱོད་དང་སྙིང་རྗེ་བའི་མི་འདི་ལས་མེད་"ཟེར།
ཧོའུ་རིམ་པས“སྙིང་རྗེ་བོ། ཁྱོད་ཀྱིས་མོ་སྙིང་རྗེ་བོར་མཐོང་བའི་
སྐབས་སུ།ཁྱོད་རང་ཁ་འབྲལ་བའི་དུས་ལ་བསླེབས་པ་རེད་"ཟེར།
"ངས་སྔོན་ཆད་འབད་བརྩོན་བྱས་མྱོང་། སྐབས་ཐོག་དེར་ངས་
ཁྱོད་ལ་རང་ཉིད་ལཱ་གྷི་ཊཱོའོ་ཁི་རུ་འགྲོ་རུ་འཇུག་དགོས་པའི་རེ་ཞུ་བྱས་
མྱོང་།”ལྗུའུ་ལེན་གྱིས་དེ་ལྟར་ལན་བཏབ།
“ཁྱོད་རང་བྲོས་བྱོལ་བྱ་ཆོག དེ་ནི་ཁྱོད་ཀྱི་འགན་འཁྲི་རེད།”
ལྗུའུ་ལེན་གྱིས་མྱུར་མོར་འཕྲིན་ཡིག་ཐུང་ངུ་ཞིག་བྲིས།
ངའི་འཚོ་བ་བཟོད་ཐབས་མི་འདུག ད་ལྟ་ངས་དེ་མཇུག་སྒྲིལ་
འདོད། ཧོའུ་རིམ་པར་སྡུག་བསྔལ་བཟོས་པར་ངས་དགོངས་དག་ཞུས་
པ་ཡིན།
“ཁྱོད་ཀྱིས་འཕྲིན་ཡིག་འདི་ཁྱེར། དེ་ནས་ང་གསོད་རོགས། ཡང་
ན་ཁྱོད་ཀྱི་གཡོག་པོ་བོས་ཏེ་དེ་ལྟར་བསྒྲུབ་ཏུ་བཅུག་ཀྱང་ཆོག་"ལྗུའུ་
ལེན་གྱིས་དེ་ལྟར་བཤད།
ཧོའུ་རིམ་པས་"དམྱལ་ཁམས་སུ་རྒྱུགས་ཤིག"ཅེས་འུར་བརྒྱབ།
ལྗུའུ་ལེན་གྱི་བསམ་པར་"ངས་སུ་བཙལ་ནས་གྲོས་བྱ་ཆོག་གམ། 
པོ་རིམ་པ་ཨལ་ཋི་མཱའེ་ར་གྱིས་རོགས་བྱེད་ཨེ་ཐུབ། ཁོས་དུས་གཏན
དུ་གསང་བ་སྲུང་ཐུབ་བམ། ཆོས་དཔོན་ཕཱའེར་ཌྷི་ཡིས་ང་ལ་རོགས་བྱ་
མི་སྲིད་ལ། ཁོའི་ཀླད་པའི་ནང་ཛན་སི་གྱི་རིང་ལུགས་ཧ་ཅང་མང་བོ་
ཡོད། ཆོག་གི། ངས་ཁོ་ལ་འགྱོད་བཤགས་བྱེད། དེ་ནས་ཁོར་གྲོས་གཞི་
ཅི་ཞིག་ཡོད་པར་ཉན་དགོས"སྙམ།
ཆོས་དཔོན་ཕཱའེར་ཌྷི་ཧ་ལས་པའི་ཚོར་བ་ཆེན་པོ་མི་འདུག“ངས་
བརྩེ་དུང་དེ་བློས་དཔག་ཡོད།ཧོའུ་རིམ་པས་ཐབས་བརྒྱ་ཇུས་སྟོང་གིས་
ཁྱོད་ཨ་རིར་བསྐྱལ་སྲིད་་ཟེར།
མོའི་ཨ་ཕས་མོར་ལྗུའུ་ལེན་གྱི་སྲོག་འདོར་ཡི་གེར་བལྟ་རུ་བཅུག་
པས་མ་ཋེལ་དྷ་ཡིས་སེམས་ཁུར་ཆེན་པོ་བྱས། “གལ་ཏེ་ཁོ་ཤི་ན། ང་
ཡང་ཤི་ངེས་ཡིན། ཁྱོད་རང་ཁྲིགས་ཁྲིགས་མེད་ན་དགའ་སྲིད། ཡིན
ཡང་། ཐོག་མར་ངས་མི་ཚང་མར་ང་ཁོའི་ཆུང་མ་ཡིན་པ་ཤེས་སུ་
འཇུག་ངེས། མི་གཞན་པས་མི་བཤད་དགུ་བཤད་བྱེད་པར་ངས་འཛེམ་
དོགས་བྱ་མི་སྲིད།"
ལྗུའུ་ལེན་ཕྱིར་ཡོང་དུས། མ་ཋེལ་དྷ་ཡིས་ཕྱི་རོལ་ནས་ཁོ་ལ་བསུ་
བ་བྱས། མོས་་ཁྱོད་ངེས་པར་འབྲོ་དགོས། ཆོས་དཔོན་ཕཱའེར་ཊྛི་བཙལ་
དུ་སོང་། ངས་གནས་འདིའི་དོན་དག་ཡོད་ཚད་ཐག་གཅོད་བྱེད་ངེས་
ཡིན།ཁྱོད་ཀྱིས་ངེས་པར་ང་ལ་ཡིད་ཆེས་བྱ་དགོས”ཟེར།
ཆོས་དཔོན་ཕཱའེར་ཌྷི་ཡིས་ཧོའུ་རིམ་པར་ངེས་པར་མ་ཋེལ་དྷ་དང་
ལྗུའུ་ལེན་གཉེན་སྒྲིག་བྱེད་དུ་འཇུག་དགོས་པར་སྨྲས། ཁོས“དེ་ལས་
གཞན་པའི་ཆོད་དོན་གང་ཡིན་ཡང་གནམ་བདག་གི་སྤྱན་ལམ་ནས་
ཉེས་པ་ཏག་ཏག་ཡིན་སྲིད་"ཟེར།
དྷ་ལ་མཱོལ་གྱིས་དེ་ལྟར་བསྒྲུབས་པའི་དགེ་མཚན་མཐོང་ཡོད་
ཀྱང་། དེས་ཁོ་ལ་ཁོང་ཁྲོ་སྐྱེས་སུ་བཅུག ཁོ་ནི་འདོད་རྔམ་ཆེ་བའི་མི་
ཞིག་ཡིན་པ་དང་། ཁོས་རང་ཉིད་ཀྱི་བུ་མོ་སྐུ་དྲག་ཅིག་ལ་ཆུང་མར་
སྟེར་འདོད་ཡོད།
ཁོའི་བསམ་པར“གནས་ཚུལ་འདི་འདྲ་འབྱུང་བ་ངའི་ཀླད་པའི་
རྒྱ་ཐག་ལ་དྲན་མྱོང་མེད། དུས་རབས་འདིར་ཚང་མ་སྨྱོས་འདུག་པ་
རེད"སྙམ།། །།

ལེའུ་ཉེར་དྲུག་པ།

ཧོའུ་རིམ་པས་གནད་དོན་དེ་ཐག་གཅོད་བྱེད་པར་ཟླ་ངོ་གཅིག་
ལྷག་འགོར། མཇུག་མཐར་ཁོས་མ་ཋེལ་དྷ་ལ་འཕྲིན་ཐུང་ཞིག་བྱིན།
འཕྲིན་ཡིག་གི་ནང་དུ་ཁོས་ལྗུའུ་ལེན་དང་མ་ཋེལ་དྷ་ལ་ལཱ་གྷི་ཊཱོའོ་
ཁིའི་ཉེ་འདབས་སུ་ཡོད་པའི་ཁང་བ་འགའ་སྟེར་རྒྱུ་ཁས་ལེན་བྱས་
འདུག ཁང་བ་དེ་དག་ལ་རིན་ཐང་ཆེན་པོ་ལྡན་པ་རེད།
དེས་ལྗུའུ་ལེན་ཧ་ལས་སུ་བཅུག་པར་མ་ཟད་ཁོར་དགའ་སྤྲོ་ཆེན་
པོ་སྐྱེས་སུ་བཅུག ཡིན་ཡང་། མ་ཥེལ་དྷ་ཡིས་གཉེན་སྟོན་རྒྱ་ཆེན་
པོ་ཞིག་སྤེལ་བར་འདོད། ཉིན་ཞིག མོས་སེམས་ཁམས་མི་སྐྱིད་པའི་
གནས་ཚུལ་འོག ཨ་ཕར་འཕྲིན་ཡིག་ཅིག་བྲིས།
ངས་ཁྱོད་ལ་གུས་པ་བྱེད་ཆེད་གཟའ་འཁོར་དྲུག་ལ་བསྒུགས་
ཀྱང་། ཅང་མི་འགོར་བར་ང་རང་ཆོས་དཔོན་ཕཱའེར་ཌྷིའི་གམ་དུ་འགྲོ་
རྒྱུ་ཡིན། ཁོས་ངེད་གཉིས་ཀྱི་གཉེན་སྟོན་ལ་མགོ་འཛིན་བྱེད་ངེས། ཡིན་
ཡང་། མི་རྣམས་ཀྱིས་དོན་འདི་ལས་ཁྱོད་ལ་ཁྱད་གསོད་བྱེད་སྲིད་པར
ངས་སེམས་ཁུར་བྱེད་བཞིན་ཡོད། གལ་ཏེ་ཁྱོད་ཡོང་ཐུབ་ན་དོན་དག་
ཡོད་ཚད་འགྲིག་འགྲོ་ངེས། ངྷ་ལ་མཱོལ་གྱིས། ད་ནི་ཅིས་ཀྱང་ཐག་གཅོད་
ཅིག་བྱེད་རན་སོང་སྙམ། ཁོས་མཚམས་ལན་རེར་ལྗུའུ་ལེན་གསོད་
པའི་སྟོང་བསམ་བཅངས་པ་དང་། ཡང་མཚམས་ལན་རེར་ལྗུའུ་ལེན་
སྐུ་དྲག་ཅིག་ཏུ་འགྱུར་འདོད་སྐྱེས། ཧོའུ་རིམ་པས་ཁོའི་རུས་དང་མིང་
བརྗེ་རུ་འཇུག་ཐུབ་པར་མ་ཟད། ཁོས་བུ་ཐང་ཞིག་རྙེད་ཡོད་པའི་སྐོར་
གྱི་གཏམ་རྒྱུད་ཅིག་གསར་བཟོ་བྱས་ཆོག ཧོའུ་རིམ་པའི་བསམ་པར།
ཁོ་ནི་མི་རིག་རྒོད་ཅིག་ཡིན་ཡང་། ཁོའི་སྟེང་ན་རང་ཉིད་ཡིད་ཆེས་
དཀའ་བའི་གནད་དོན་འགའ་ཡོད་སྙམ། ཧོའུ་རིམ་པས་ཁོའི་བུ་མོར
འཕྲིན་ཡིག་ཅིག་བྲིས།
ངས་ཁོ་རང་དམག་དཔོན་ཞིག་ཏུ་བསྒྱུར་རྩིས་ཡོད། ཁོའི་མིང་
གསར་བ་ནི་སྐུ་ཞབས་ལྗུའུ་ལེན་སཱོ་རེལ་དྷ་ལ་ཝེ་མེ་ཡ་ཞེས་སུ་
འབོད། ཁོ་སང་ཉིན་སི་ཋི་ར་སི་ཌྷིར་གྷི་རུ་འགྲོ་དགོས།
མ་ཋེལ་དྷ་དགའ་སྤྲོ་ཆེན་པོས་བརྟས་ཏེ་འཕྲིན་ལན་འདི་ལྟར་བྲིས།
སྐུ་ཞབས་དྷ་ལ་ཝེ་མེ་ཡ་དགའ་སྤྲོ་ཆེན་པོ་སྐྱེས་སྲིད་ཀྱང་། ཁྱོད་
ཀྱིས་ང་རང་མ་བརྗེད། ཁྱོད་ཀྱིས་ངེད་གཉིས་ཀྱིས་གཉེན་སྟོན་རྒྱ་ཆེན་
པོ་ཞིག་སྤེལ་བར་ཆོག་མཆན་མ་བཀོད་གོང༌། ངས་ཁྱོད་ཀྱི་འཕྲིན་
ཡིག་ཁོ་ལ་བསྐུར་མི་སྲིད།
འཕྲིན་ལན་མྱུར་མོར་འབྱོར་སོང་།
གཅེས་ཕྲུག ངས་སེམས་ཁུར་ཆེན་པོ་བྱེད་བཞིན་ཡོད། ངས་ལྗུའུ་
ལེན་ཟེར་བའི་མི་འདི་ཅི་འདྲ་ཞིག་ཡིན་པར་རྒྱུས་ལོན་མེད་ཅིང་། ཁྱོད་
ཀྱང་ང་དང་འདྲ་བར་ཁོར་རྒྱུས་ལོན་མི་འདུག ངའི་ཁར་ཉོན། དེ་མིན་
ཚེ་ང་སྔོན་གྱི་བཤད་སྟེང་ནས་འདུག་མི་སྲིད།
དགོང་མོ་དེར་ལྗུའུ་ལེན་གྱི་ཡིད་སེམས་སྤྲོ་བས་ཁེངས་ཡོད།
དམག་དཔོན་ཞིག་བྱེད་པ་ནི་ཁོའི་ནམ་རྒྱུན་གྱི་ཕུགས་འདུན་ཡིན།། །།

ལེའུ་ཉེར་བདུན་པ།

ཆོས་དཔོན་ཕཱའེར་ཌྷི་ཡིས་ལྗུའུ་ལེན་ལ། “ཧོའུ་རིམ་པས་ཁྱོད་ལ་
སྒོར་མོ་རེ་འགའ་སྟེར་རྒྱུ་རེད། ཁོ་དང་ཆོས་བདག་ཚབ་མ་དྷ་ཧྥི་རེ་
ལཱེར་སྟེ་གདུག་རྩུབ་ཆེ་བའི་ཡེ་ཤུ་མ་ཤི་ཀ་ཆོས་ཚོགས་ཀྱི་ཆོས་དཔོན་
བར་གྱི་གྱོད་དོན་ཐག་གཅོད་བྱས་ཡོད། ཁོའི་སྟོབས་ཤུགས་ངོ་མ་ཧ་
ཅང་ཆེན་པོ་འདུག ང་ཚོས་ཁོ་ལ་འཐབ་ནས་རྒྱལ་ཁ་ལོན་མི་སྲིད།
གྲོས་མཐུན་གྱི་ཆ་རྐྱེན་ཁག་ཅིག་ནི་ཆོས་དཔོན་དེས་ངེས་པར་ཁྱོད་ཀྱི་
སྐྱེས་ཁུངས་མཐོན་པོར་ཁས་ལེན་བྱ་དགོས་པ་དེ་ཡིན"ཟེར།
ལྗུའུ་ལེན་གྱིས་ཁོའི་གྲོགས་པོ་བཟང་བོར་བཀའ་དྲིན་ཞུས་ཏེ་སི་
ཋི་ར་སི་ཌྷིར་གྷི་རུ་ཆས་པ་དང་།ཁོ་ལ་དམིགས་ཡུལ་ཧ་ཅང་མང་།
དྷ་ལ་མཱོལ་བཞུགས་སྒར་དུ་གཡོག་པོ་ཞིག་གིས་མ་ཋེལ་དྷ་ཡིས་
བྲིས་པའི་འཕྲིན་ཡིག་ཅིག་བསྐྱལ་ཡོང་བར་ཁོ་རང་ལ་བསམ་ཡུལ་
ལས་འདས་པའི་མཚར་སྣང་ཞིག་བྱུང་།
མགྱོགས་པོར་ཕྱིར་ཤོག ཡོད་ཚད་མཇུག་རྫོགས་སོང་། ངས་
སེམས་ཁུར་བྱེད་བཞིན་ཡོད།ང་ཁྱོད་ལ་དགའ།
ཁོ་མྱུར་མོར་ཕཱའེ་རེ་སི་རུ་སོང་བ་དང་། མ་ཋེལ་དྷ་ཁོའི་སྐེ་ལ་
དམ་དུ་འཁྱུད་དེ། “ངའི་ཨ་ཕ་བུད་སོང་ཡང་འཕྲིན་ཡིག་འདི་འདྲ་ཞིག
བསྐྱུར་ཡོད་"ཟེར།
དོན་དག་མང་བོར་ངས་བཟོད་བསྲན་བྱ་ཐུབ་ཀྱང་། ལྗུའུ་ལེན་
གྱིས་ཁྱོད་རང་འབྱོར་ཕྱུག་ལྡན་པའི་དབང་གིས་ཁྱོད་ལ་བསླུ་བྲིད་
བཏང་བ་ཡིན་པས། ཁྱོད་དང་ཁོ་གཉིས་གཉེན་སྒྲིག་བྱེད་པར་གཏན་
ནས་མི་འཐད། ངས་མི་རྣམས་ལས་ཁོའི་གནས་ཚུལ་རྒྱུས་ལོན་བྱུང་
ཡོད་པ་དང་། མཇུག་མཐར་ལྕམ་ངྷ་རཱེ་ནིལ་ལ་དོན་འདི་དག་བཤད་
ཡོད།
“ལྕམ་དྷ་རེ་ནིལ་གྱི་འཕྲིན་ཡིག་གང་དུ་ཡོད”ཅེས་དྲིས།
“འདིར་འདུག”
འཕྲིན་ཡིག
ཆོས་ལུགས་ཀྱི་དབང་གིས་ངས་ཁྱོད་ལ་གནས་ཚུལ་འདི་དག་མི་
བཤད་ཐབས་མེད་དུ་གྱུར། མི་འདི་དབུལ་བོ་ཡིན་ཡང་དམིགས་འདུན་
ཆེན་པོ་ཡོད། ཁོས་བློ་ཕམ་ཡོད་པའི་བུད་མེད་ལ་བསླུ་བྲིད་བཏང་སྟེ་
དབང་ཤུགས་བརྩོན་ལེན་བྱས། ངས་བསམས་ན་ཁོ་ལ་ཆོས་ལུགས་
དད་མོས་ཅི་ཡང་མི་འདུག་ཁོས་མི་གཞན་པར་བཞག་པ་ནི་སྡུག་
བསྔལ་དང་འགྱོད་པ་ཁོ་ན་ལས་མ་འདས།
ལྗུའུ་ལེན་གྱིས་"ངས་ཧོའུ་རིམ་པ་དྷ་ལ་མཱོལ་ལ་སྐྱོན་འཛུགས་བྱ་
མི་རུང་། ཨ་ཕ་སུ་ཞིག་གིས་རང་ཉིད་ཀྱི་བུ་མོ་མི་འདི་འདྲ་ཞིག་ལ་
སྤྲོད་པར་འདོད་དམ"ཟེར། ཁོ་མྱུར་མོར་ལམ་དུ་ཆས་ནས་ཝེ་རེ་སི་
རུ་སོང་། ཁོ་ཝེ་རེ་སི་རུ་འབྱོར་སྐབས་ཏག་ཏག་གཟའ་ཉི་མའི་ཉིན་གྱི
ཞོགས་པ་རེད།
ལྗུའུ་ལེན་ཆོས་ཁང་གསར་བའི་ནང་སོང་ཚེ།ལྕམ་དྷ་རཱེ་ནིལ་གྱིས་
གསོལ་འདེབས་བྱེད་བཞིན་པ་མཐོང་། སྔོན་ཆད་རང་ཉིད་ལ་དེ་འདྲའི་
དགའ་ཞིང་དུང་བའི་བུད་མེད་དེ་མཐོང་བས། ཁོས་མེ་མདའ་ཡར་
འགྱོག་པའི་སྐབས་སུ་ལག་པ་འདར་འདར་བྱས།
ཁོས་མོ་ལ་མེ་མདས་བརྒྱབ་ཀྱང་མ་ཕོག ཁོས་ཡང་བསྐྱར་མེ་
མདའ་ཐེངས་གཅིག་བརྒྱབ་པས་མོ་སར་འགྱེལ་སོང༌༎ ༎

ལེའུ་ཉེར་བརྒྱད་པ།

ཆོས་ཁང་ནང་གི་མི་ཚང་མས་སུའི་སྔ་སུའི་མགྱོགས་བྱས་ཏེ་ཕྱིར་
འབྲོ་བཞིན་འདུག ལྗུའུ་ལེན་གྱི་ཚོར་སྣང་ཞིག་ལ་ལག་པ་ཞིག་གིས་
ཁོའི་སྐེ་ནས་བཙིར་བའི་སྣང་བ་བྱུང་བར། ཉེན་རྟོག་པ་ཞིག་རེད། ཁོ་
ཚོས་ཁོ་བཙོན་ཁང་དུ་ཁྲིད། ལྗའུ་ལེན་གྱིས་"ཡོད་ཚད་ཚར་སོང་ནི་
རེད། ང་གཟའ་འཁོར་གཉིས་ཀྱི་རྗེས་སུ་སྲོག་ཁྲིམས་གཅོད་སར་འགྲོ་
དགོས་"ཟེར།
ལྕམ་དྷ་རེ་ནིལ་ཤི་མེད་དེ། མོའི་དཔུང་བར་མེ་མདའ་ཕོག་པ་ཙམ་
ཡིན། འོན་ཀྱང་། མོས་རང་ཉིད་ཤི་ན་འདོད་ཡོད་ལ། ལྗུའུ་ལེན་གྱིས་མོ་
བསད་ན་འདོད་ཡོད། མོས་གཡོག་མོ་ཨེ་ལེ་ས་ལ་སྒོར་མོ་འགའ་བྱིན་
ཏེ༑ “སྒོར་མོ་འདི་དག་བཙོན་ཁང་གི་ལྟ་སྲུང་བ་དེར་བྱིན། ངའི་རེ་བ་ནི་
ཁོས་ཚོ་ལྗུའུ་ལེན་ལ་ལྟ་སྐྱོང་ལེགས་པོ་བྱེད་རྒྱུ་དེ་ཡིན་"ཟེར།
ཁྲིམས་དཔོན་ཞིག་བཙོན་ཁང་དུ་ཡོང་བར་ལྗུའུ་ལེན་གྱིས་"ངས་ 
མོ་བསད་པ་ཡིན་ལ། དེ་མི་ཚད་བསམ་བཞིན་དུ་བསད་པ་ཡིན། བཅའ་
ཁྲིམས་ལྟར་ན་ང་ལ་སྲོག་ཁྲིམས་གཅོད་དགོས། ངས་སྲོག་ཁྲིམས་
གཅོད་པར་སྒུག་ཡོད་"ཟེར།
ལྗུའུ་ལེན་གྱིས་"ད་ལྟ་དོན་དག་གཅིག་མ་གཏོགས་ལྷག་མེད། ངས་ངེས་
པར་མ་ཋེལ་དྷ་ལ་འཕྲིན་ཡིག་ཅིག་འབྲི་དགོས་"སྙམ།
ངས་རང་གི་འཁོན་ལན་བསློགས་ཟིན། ཡིད་ཕངས་པ་ཞིག་ལ་ང་རང་
ཀུན་གྱི་གླེང་གཞིར་འགྱུར་སྲིད་པས། མི་སུ་དང་གང་ལའང་ངའི་དོན་དག་མ་
གླེང་།ང་རང་གི་བུ་ལ་ཡང་མ་བཤད།
ང་ཤི་ནས་ལོ་གཅིག་འགོར་རྗེས། ཁྱོད་ངེས་པར་ཧོའུ་རིམ་པ་དྷ་ཁི་ར་སེ་
ནོའེ་ཟི་དང་གཉེན་སྒྲིག་བྱོས།ང་ལ་འཕྲིན་ཡིག་མ་འབྲི།ངས་འཕྲིན་ལན་སྐུར་
མི་སྲིད།
འཕྲིན་ཡིག་བྲིས་ཚར་རྗེས་ལྗུའུ་ལེན་ལ་སྐྱོ་ངལ་ཆེན་པོ་བྱུང་། ཁོས་སྔ་
གཞུག་ལ་བསམ་བློ་ཡང་ཡང་བཏང་མཐར། ལྟ་སྲུང་བ་ཡོང་ནས་ཁོ་ལ་"ཁྱོད་
ཀྱིས་ཤེས་དགོས་པ་ཞིག་ལ་མོ་ཤི་མེད། ལྕམ་དྷ་རེ་ནིལ་དྲག་སྐྱེད་འབྱུང་གིན་
འདུག་"ཟེར།
ཚེ་འདིར་ཐེངས་དང་བོར་ལྗུའུ་ལེན་གྱིས་གནམ་བདག་ལ་ཡིད་ཆེས་བྱས།
ཁོས་རང་ཉིད་ཀྱིས་བྱས་པའི་དོན་ལ་བློ་འགྱོད་སྐྱེས་འགོ་བརྩམས། བུད་མེད་
འདིས་ཁོའི་བདེ་སྐྱིད་ཡོངས་སུ་བརླགས་ཀྱང་།ཁོ་ནམ་ཡང་མོར་སྡང་སེམས་
སྐྱེས་ཀྱིན་མེད།
ཁོའི་བསམ་པར་མོ་གསོན་ཐུབ་ངེས་ཡིན་ལ།མོས་རང་ཉིད་ལ་གུ་ཡངས་
བཏང་སྟེ། མོ་ང་ལ་དགའ་བའི་ཆེད་དུ་མུ་མཐུད་དུ་གསོན་ངེས་ཡིན་སྙམ།། །།

ལེའུ་ཉེར་དགུ་བ།

ཉེན་རྟོག་པས་ལྗུའུ་ལེན་ཌྷི་ཛ་སཱོ་ཡི་བཙོན་ཁང་ཞིག་ཏུ་ཁྲིད།
ཆོས་དཔོན་ཤ་ལན་ལྗུའུ་ལེན་ལ་བལྟ་རུ་ཡོང་སྟེ། ཀྱེ་མ་ཀྱེ་ཧུད།
གནམ་བདག་མཁྱེན། འདི་དཔེ་སྲིད་དམ། ངའི་གཅེས་ཕྲུག མིན། ངས་
ཁྱོད་ལ་གདོན་འདྲེ་ཞེས་འབོད་འོས། དགེ་སེམས་ཅན་གྱི་རྒན་པོ་དེས་
སྐད་ཆ་ཚིག་གཅིག་ཀྱང་བཤད་མ་ཐུབ། ཁོའི་བགྲེས་སོང་གི་དགེ་རྒན་
དེ་ཁོའི་མདུན་ནས་ངུ་བཞིན་པ་མཐོང་བས། ལྗུའུ་ལེན་གྱིས་ཐེངས་
དང་བོར་རང་སྲོག་གཅོད་འདོད་སྐྱེས། ཡིན་ཡང་། ཁོས་རང་ཉིད་ཀྱིས་
བློ་སྤོབས་ལྡན་པའི་རྣམ་འགྱུར་ཞིག་མངོན་དགོས་པར་འདོད་ལ།ཁོས་
རང་ཉིད་འཆི་བ་ལ་འཇིགས་པ་མེད་པའི་སྨོན་ལམ་བཏབ།
ཧྥུའུ་ཁེའེ་ཡང་ཁོར་བལྟ་རུ་ཡོང་།ལྗའུ་ལེན་གྱི་གྲོགས་པོའི་སེམས་
སུ་སྡུག་བསྔལ་གྱིས་ཁེངས་འདུག ཁོས་ཡང་དང་བསྐྱར་དུ་ལྗུའུ་ལེན་
འབྲོ་དགོས་པར་བཤད།ཧྥུའུ་ཁེའེ་ཡི་འཆར་གཞི་ནི་རང་ཉིད་ཀྱི་ས་ཞིང་
ཡོད་ཚད་བཙོངས་ནས་ལྗུའུ་ལེན་ལ་རོགས་རམ་བྱེད་རྒྱུ་དེ་རེད།
ལྗུའུ་ལེན་གྱིས་མི་འདིས་ཡོད་ཚད་བློས་གཏོང་བར་འདོད་། ཕཱའེ་རེ་
སིའི་མིའི་གྲས་སུ་མི་སུ་ཞིག་གིས་འདི་ལྟར་བསྒྲུབ་ཕོད་དམ་"སྙམ།
ཧྥུའུ་ཁེའེ་ཡིས་མི་མང་བོར་ཤིང་ཆས་ཕྱིར་འཚོང་བྱེད་བཞིན་
འདུག ནང་གསེས་ཀྱི་མི་གཅིག་ནི་ཚབ་བྱེད་ཆོས་བདག་དྷ་ཧྥི་རེ་ལཱེར་
རེད། ཧྥུའུ་ཁེའེ་ཡིས་ཆོས་དཔོན་དེར་གུས་ཞབས་ཆེན་པོ་བྱས་ཏེ། ཁོས་
ལྗུའུ་ལེན་ལ་རོགས་རམ་བྱེད་རྒྱུའི་རེ་བ་བཏོན་ཡང་། ལྗུའུ་ལེན་གྱི་བྱ་
སྤྱོད་ཀྱིས་སྐུ་ཞབས་དྷ་ཧྥི་རེ་ལཱེར་ཧ་ལས་སུ་བཅུག
ཆོས་དཔོན་གྱིས་“ང་ལ་དོན་འདིའི་ཁྲོད་ནས་ཁེ་ཕན་ཐོབ་ཀྱང་
སྲིད། ངས་ཁོ་བེད་སྤྱད་དེ་ཧོའུ་རིམ་པ་དྷ་ལ་མཱོལ་དང་གྲོགས་པོ་བསྒྲིག་
ཆོག་ལ།ཧོའུ་རིམ་པ་ན་གཞོན་འདིར་དགའ་མོས་ཡོད་"སྙམ། །།

ལེའུ་སུམ་ཅུ་བ།

ཕྱི་ཉིན། མཆོད་རྟེན་ཐོག་ཁང་ཆེན་མོའི་སྒོ་སྔ་མོ་ནས་ཕྱེ་བས།
ལྗུའུ་ལེན་དངངས་ཙམ་བྱས་ཏེ་གཉིད་ལས་སད།
སྐབས་ཐོག་དེར་སྡེ་བའི་བུད་མེད་ཀྱི་ཆ་བྱད་ལྡན་པའི་བུད་མེད་
ཅིག་ཁོའི་རུམ་དུ་འཛུལ་བྱུང༌། ཁོས་ངོས་ཟིན་དཀའ་བའི་ཚོད་དུ་
གནས་ལ། མ་གཞི་དེ་ནི་སྲས་མོ་དྷ་ལ་མཱོལ་རེད།
མོས་"ཁྱོད་ངོ་མ་ངན་པ་རེད།ང་ལ་ཁྱོད་ཀྱི་འཕྲིན་ཡིག་འབྱོར་ནས་
ད་གཟོད་ཁྱོད་གང་དུ་ཡོད་པ་ཤེས་པ་ཡིན། ཁྱོད་ཀྱིས་བཤད་པའི་ནག་
ཉེས་དེ་ནི་མཐོ་རིམ་བར་གྱི་འཁོན་སེམས་ཙམ་ལས་མ་འདས། དེ་ལས་
ང་ལ་བྲང་ཁོག་འདིར་འཕར་ལྡིང་བྱེད་པ་ནི་ཅི་འདྲའི་བླ་ན་མེད་པའི་
སྙིང་གསོན་པོ་ཞིག་ཡིན་པ་ཤེས་སུ་བཅུག འདི་དག་ང་ཝེ་རེ་སི་རུ་
འབྱོར་རྗེས་ད་གཟོད་ཤེས་པ་ཡིན …”ཟེར།
ལྗུའུ་ལེན་སྲས་མོ་དྷ་ལ་མཱོལ་ལ་ཕྱོགས་རིས་ཀྱི་ལྟ་ཚུལ་མང་བོ་
ཡོད་ཀྱང་། ཁོའི་བསམ་པར་མོ་ཧ་ཅང་མཛེས་སྡུག་ཡིད་དུ་འོང་བའི་
སྣང་བ་བྱུང་། ཡང་གཅིག་བཤད་ན་དོགས་ཟོན་གྱི་སེམས་དེ་དག་ཁོས་
ཀྱང་སྔོན་ཆད་མངོན་གསལ་གྱིས་ཁས་བླངས་མ་མྱོང་། མོའི་སྐད་ཆའི་
སྟངས་སྟབས་དང་ཀུན་སྤྱོད་ལ་སྒེར་སེམས་བྲལ་ཞིང་བླ་ན་མེད་པའི་
ཡ་རབས་ཀྱི་གཟི་མདངས་ལྡན། མ་རབས་ཐ་ཤལ་གྱི་མི་ཞིག་གིས་
བྱ་བ་འདི་ལྟ་བུ་སྒྲུབ་ཕོད་དམ། ཁོས་ད་དུང་རང་ཉིད་རྒྱལ་མོ་ཞིག་ལ
དགའ་བཞིན་ཡིད་ཆེས་བྱེད། ཅུང་ཙམ་འགོར་ནས་ཁོས་མོ་ལ་གུས་
ཞབས་ཀྱིས་ཕྱུག་པའི་སྤྱོད་ཚུལ་ཞིག་གིས་འདི་ལྟར་བཤད།
“ངའི་མིག་ལམ་དུ་མ་འོངས་པ་གསལ་ཞིང་གསལ་བར་འཆར་
གྱིན་འདུག ང་ཤི་རྗེས་ཁྱོད་རང་སྐུ་ཞབས་ངྷ་ཁི་ར་སེ་ནོའེ་ཟི་ཡི་ཆུང་མ་
བྱ་བ་དང་། ཁོས་ཡུགས་ས་མ་ཞིག་ཆུང་མར་ལེན་རྒྱུ་རེད། སྙིང་དུ་སྡུག
པའི་ཡུགས་ས་མ་དེའི་སེམས་པ་བླ་ན་མཐོ་ཡང་། འཆར་ཡན་གྱི་སྣང་
ཚུལ་ངེས་ཅན་ལྡན། ངོ་མཚར་ཞིང་སྐྱོ་གར་རང་བཞིན་ལྡན་ལ། མོར་
མཚོན་ན་དོན་དག་རླབས་ཆེན་ཞིག་བརྒྱུད་མྱོང་། འཇིགས་དངངས་
ཀྱི་ཞོར་དུ་མི་དཀྱུས་མའི་སེམས་ཆུང་ལ་དད་པ་སྐྱེས་བྱུང་ཞིང་། སེམས་
པ་དེས་ན་གཞོན་པའི་ཧོའུ་རིམ་པའི་དངོས་ཡོད་ལ་གཞོལ་ཆེ་བའི་
ཁྱད་ཆོས་བཟང་བོར་རྒྱུས་ལོན་བྱ་ཐུབ། ཁྱོད་ཀྱིས་སེམས་བསམ་པས་
འཇིག་རྟེན་གྱི་བདེ་སྐྱིད་ལ་བརྩི་བཀུར་བྱེད་ཅིང་། འབྱོར་ཕྱུག་དང་གོ་
གནས་སོགས་ལོངས་སུ་སྤྱོད་ངེས། བརྩེ་ལྡན་གྱི་མ་ཋེལ་དྷ། གལ་ཏེ་
ཁྱོད་ཌྷི་ཛ་སཱོ་ལ་ཡོང་བ་མི་གཞན་གྱིས་ཤེས་ན། སྐུ་ཞབས་དྷ་ལ་མཱོལ་
ལ་ཕམ་ཉེས་ཆེན་པོ་འབྱུང་སྲིད་ལ། འདིའི་རྐྱེན་གྱིས་ངས་ནམ་ཡང་
རང་ཉིད་ལ་བཟོད་སྒོམ་བྱེད་ཐབས་མེད་པ་ཞིག་ཡིན།ངས་ཁོ་ལ་དཀའ་
སྡུག་དེ་འདྲའི་མང་བོ་བཟོས་སོང་། ཡོན་ཧྲི་ཡི་བཤད་ཚུལ་ལྟར་ན་ཁོས་
རུམ་དུ་སྦྲུལ་ཅིག་དྲོད་ཀྱིས་བསྐྱངས་ཡོད་པ་ཡིན་སྐད།”
“ངས་ལྷོད་འཇགས་ཀྱི་གནས་ལུགས་འདི་འདྲ་མང་བོ་དང་མ་
འོངས་པའི་བསམ་ཚུལ་འདི་འདྲའི་མང་བོ་ཐོས་ཐུབ་པ་སེམས་ལའང་
དྲན་མྱོང་མེད་པ་ཁས་ལེན་བྱེད།" སྲས་མོ་དྷ་ལ་མཱོལ་གྱིས་ཅུང་ཁྲོས་
པའི་ཚུལ་གྱིས་ངའི་གཡོག་མོ་ཕལ་ཆེར་ཁྱོད་ལྟར་དུ་སེམས་ཆུང་ཡིན།
མོས་རང་ཉིད་ལ་ལམ་ཡིག་ཅིག་བླངས་འདུག ང་ནི་ལྕམ་མེ་ཤ་ལེའེ་ཡི་
མིང་ཐོག་ནས་ཤིང་རྟར་བསྡད་པ་ཡིན"ཟེར།
“དེས་ན་ལྕམ་མེ་ཤ་ལེའེ་ཡང་ལས་སླ་མོར་གནས་འདིར་ཡོང་ཐུབ་
པ་ཡིན་ནམ།”
“ཨ། ཁྱོད་སྔར་བཞིན་རྩེར་སོན་གྱི་མི་ཞིག་དང་། ངའི་བློར་འབབ་
པའི་མི་དེ་རེད། དེང་ཐོག་ངས་ཁྲིམས་དཔོན་ཞིག་གི་དྲུང་ཡིག་མཐོང་
བར་ཁོས་ང་རང་མཆོད་རྟེན་ཐོག་ཁང་ཆེན་མོར་འགྲོ་མི་རུང་བར་
བཤད་པར། ངས་ཁོ་ལ་ཧྥི་རན་ཁི་སྒོར་བརྒྱ་བྱིན་ཡང་། གཞུང་དྲང་གི་
མི་དེས་སྒོར་མོ་བླངས་རྗེས་ང་ལ་སྒུག་ཏུ་བཅུག་ནས། ད་དུང་གནད་
དོན་མང་བོ་ཞིག་དྲིས། ངའི་བསམ་པར་ཁོས་ངའི་སྒོར་མོ་གཡོ་ལེན་
བྱེད་ངེས་རེད་སྙམ།" མོས་བཤད་མཚམས་བཞག་སྟེ་མུ་མཐུད་དུ་མ་
བཤད།
"དེའི་རྗེས་སུ་ཅི་བྱས་སོང་ལྗའུ་ལེན་གྱིས་དེ་ལྟར་དྲིས།
“ཁོང་ཁྲོ་མ་ལངས། ང་ཡི་བརྩེ་བའི་ལྗུའུ་ལེན"མོ་ཁོ་ལ་འཁྱུད་
དེ་་ངས་དྲུང་ཡིག་དེར་ངའི་མིང་མི་བཤད་ཐབས་མེད་བྱུང་། ཁོས་ང་
ཕཱའེ་རེ་སིའི་ངལ་རྩོལ་བྱེད་མཁན་ཞིག་ཏུ་རློམ་འདུག་ཅིང༌། དཔའ་
མཛངས་ལྡན་པའི་ལྗུའུ་ལེན་ལ་དགའ་སོང....། དོན་ངོ་མ་དེ་ནི་ཁོས་
བཤད་པའི་སྐད་ཆ་དངོས་རེད། ངས་ཁོ་ལ་ང་ཁྱོད་ཀྱི་ཆུང་མ་ཡིན་པར་
མནའ་བསྐྱལ་ཡོད་པ་དང་། ང་ལ་ཉིན་རྒྱུན་ཁྱོད་ལ་བལྟ་རུ་ཡོང་བའི་
ཆོག་མཆན་ཐོབ་སྲིད།"
ལྗུའུ་ལེན་གྱིས“ངོ་མ་གླེན་པ་རེད་ཨང་། ངས་མོར་བཀག་འགོག་
བྱེད་ཐབས་མེད། གང་ལྟར་ཡང་སྐུ་ཞབས་དྷ་ལ་མཱོ ལ་ནི་དེ་འདྲའི་སྐུ་
དྲག་མིང་གྲགས་ཅན་ཞིག་ཡིན་པས། གླེང་ཕྱོགས་ནས་སྙིང་དུ་སྡུག་
པའི་ཡུགས་ས་མ་འདི་ཆུང་མར་བླངས་པའི་ན་གཞོན་དམག་དཔོན་
དེར་གུ་ཡངས་གཏོང་བའི་རྒྱུ་རྐྱེན་རྙེད་སྲིད། རང་ཉིད་ཀྱི་མི་འགྱངས་
པར་ཐོན་ལ་ཉེ་བའི་འཆི་བ་ཡིས་ཡོད་ཚད་འགེབས་སྲིད”སྙམ། དེ་བས་
ཁོས་མ་ཋེལ་དྷའི་བརྩེ་དུང་ལས་ཁོ་ལ་སྦྱིན་པའི་སྤྲོ་སྐྱིད་ལོངས་སུ་སྤྱད་
པ་དང་། དེ་ནི་སྨྱོ་སྤྱོད་ཅིག་ཡིན་ཡང་རླབས་ཆེ་བའི་རྣམ་ཤེས་ཀྱི་མཐུ་
སྟོབས་ཞིག་ཀྱང་ཅི་ལ་མིན། མོས་གཟབ་ནན་གྱིས་ཁོ་དང་མཉམ་དུ་
འཆི་དགོས་པར་སྨྲས།
ཆེས་ཐོག་མའི་སྨྱོ་རྔམ་གྱི་སེམས་པ་བདེ་རུ་བབས་ཏེ་མོས་ལྗུའུ་
ལེན་མཐོང་རྗེས་ཀྱི་བདེ་སྐྱིད་ཉམས་སུ་མྱངས་རྗེས། མོའི་སེམས་པ་གློ་
བུར་དུ་ཤུགས་དྲག་པའི་འཁྲེང་སེམས་ཤིག་གིས་ཡོངས་སུ་བཟུང་། མོས་
རང་གི་མཛའ་བོར་བརྟག་ཙམ་བྱས་པར་ཁོ་རང་གི་འདོད་ཚུལ་ལས་
རིང་དུ་བརྒལ་ཡོད་པ་རྟོགས། བྷོའོ་ནི་ཧྥེའེ་སི་དྷ་ལ་མཱོལ་འདས་ལོག་
བྱུང་བ་འདྲ་ལ། ཁོར་དཔའ་མཛངས་ཀྱི་རྣམ་པས་ཡོངས་སུ་ཕྱུག་འདུག
མ་ཋེལ་དྷ་ཡིས་ས་དེའི་ཆེས་བཟང་བའི་ཁྲིམས་རྩོད་པ་འགར་
ཐུག་འཕྲད་བྱས་པ་དང༌། མོས་ཁོ་ཚོར་སྒོར་མོ་སྟེར་རྒྱུ་མངོན་སུམ་
འཛེམ་མེད་ཀྱིས་བརྗོད་པས་ཁོ་ཚོར་ཕོག་ཐུག་བཏང་། ཡིན་ཡང་། ཁོ་
ཚོས་མཇུག་མཐར་དང་ལེན་བྱས་པ་རེད།
ཌྷི་ཛ་སཱོ་རུ་དོགས་གཞི་ཡོད་པའི་བྲེལ་མྱུར་གནད་དོན་ཆེན་པོ་
གང་ཡིན་ཡང་། ཚང་མ་ཆོས་དཔོན་དྷ་ཧྥི་རེ་ལཱེར་གྱིས་ཐག་གཅོད་བྱ་
དགོས་པ་མོས་ཅུང་མ་འགོར་བར་ཤེས་སོང་།
མོས་ལྕམ་མེ་ཤ་ལེའེ་ཞེས་པའི་ཉམས་ཞན་གྱི་མིང་དེར་བརྟེན་
ནས། ཆོས་ཚོགས་ཁྲོད་ཀྱི་ཆེས་དབང་ཤུགས་ལྡན་པའི་མིར་ཐུག་
འདོད་པ་ལ་དཀའ་ཁག་ཆེན་པོ་ཡོད་པ་ཤེས། མཁར་གྲོང་དུ་གྱོན་གོས་
ཚོང་ཁང་ཞིག་གི་བུད་མེད་མཛེས་མ་ཞིག་ན་གཞོན་ཆོས་དཔོན་ལྗུའུ་
ལེན་སཱོ་རེལ་ལ་དགའ་བ་དང་། ཕཱའེ་རེ་སི་ནས་བྷི་ཛ་སཱོ་རུ་ཁོར་སེམ
གསོ་བྱེད་དུ་ཡོང་བའི་གནས་ཚུལ་རླུང་ལྟར་གྲགས་བཞིན་འདུག
མ་ཋེལ་དྷ་གཅིག་པུ་ཁེར་རྐྱང་སྒོས་བྷི་ཛ་སཱོ་ཡི་སྲང་ལམ་དུ་ཕར་
འགྲོ་ཚུར་འོང་བྱས་པ་དང༌། མོས་མི་གཞན་པས་ངོས་མི་ཟིན་པར་རེ་
བཞིན་འདུག མང་ཚོགས་ཁྲོད་དུ་གྲག་འགུལ་སློང་བ་དེ་མོའི་དོན་
དག་ལ་ཕན་ཐོགས་ཅི་ཡང་མེད་པར་མོ་གཏན་ནས་ཡིད་མི་ཆེས། ཐ་
ན་མོ་སྨྱོས་པ་ལྟར་ཁོ་ཚོས་ངོ་ལོག་བྱེད་པར་ངན་སྐུལ་བྱས་ཏེ། ལྗུའུ་
ལེན་སྲོག་ཁྲིམས་གཅོད་སར་ཁྲིད་པའི་ལམ་བར་ནས་སྐྱོབ་འདོད་པ
རེད། སྲས་མོ་དྷ་ལ་མཱོལ་གྱིས་གྱོན་ཆས་བབ་ཆགས་ཡིན་ན་སེམས་
སྡུག་ཁྲོད་ཀྱི་བུད་མེད་ཅིག་གི་སྣང་བརྙན་དང་འཚམ་པར་བསམས་
ཀྱང་། དོན་དངོས་སུ་མོའི་གྱོན་ཆས་ཀྱིས་སྔར་བཞིན་ཀུན་གྱི་མིག་
དབང་འཕྲོག་པར་བྱེད་པ་ཞིག་རེད།
གཟའ་འཁོར་གཅིག་ལ་རེ་ཞུ་བྱས་པ་བརྒྱུད། མོ་དོན་ངོ་མར་ཀུན་
གྱིས་དོ་སྣང་བྱེད་པའི་དམིགས་འབེན་དུ་གྱུར་བ་དང་། སྐུ་ཞབས་དྷ་ཧྥི་
རེ་ལཱེར་ལ་ཐུག་པའི་ཆོག་མཆན་ཐོབ།
སྟོབས་ཤུགས་ལྡན་པའི་ཆོས་ཚོགས་ཀྱི་ཁོངས་མི་དང་སེམས་
ཞིབ་མོས་འཆར་འགོད་བྱས་པའི་ནག་ཉེས་སྣ་ཚོགས་ཏེ་བསམ་ཚུལ་
དེ་གཉིས་མོའི་ཀླད་པའི་ནང་དུ་འདི་ལྟར་དམ་དུ་སྦྲེལ་ཡོད། མོར་བློ་
སྤོབས་ཆེན་པོ་ལྡན་ཡང་། ཆོས་བདག་བཞུགས་སྒར་གྱི་ཅོང་བརྡ་
གཏོང་སྐབས་རང་དབང་མེད་པར་དངངས་འདར་ཞིག་བརྒྱག་དགོས་
བྱུང་ལ། མོ་རྡོ་སྐས་བརྒྱུད་དེ་ཆོས་བདག་དབུ་བཞུགས་ཚབ་མའི་
ཁང་བའི་ནང་དུ་འགྲོ་སྐབས་གོམ་པ་སྤོ་མི་ཐུབ་པ་ལྟ་བུའི་ཚོར་སྣང་
བྱུང་། ཆོས་བདག་གི་བཞུགས་སྒར་ཁོད་ཡངས་ཤིང་སྟོང་སེང་ངེ་ཡོད་
པ་དེས། མོ་ལ་རང་དབང་མེད་པར་གྲང་འདར་ཞིག་རྒྱག་ཏུ་བཅུག "ང་
ལག་འཛིན་སྟེགས་འཁོར་ཞིག་ཏུ་བསྡད་ཡོད་པ་དང་། ལག་འཛིན་
སྟེགས་འཁོར་འཛིན་མཁན་དེས་ངའི་དཔུང་བ་དམ་པོར་བཟུང་བ་ན་
ང་རང་གར་སོང་མེད་པར་གྱུར། ངའི་གཡོག་མོས་སུ་ཞིག་བཙལ་ཏེ་ང་
གར་སོང་འདྲི་དགོས་སམ། དམག་དཔུང་གི་འགོ་བས་ཀྱང་གང་འདོད་
འདོད་དུ་འགུལ་སྐྱོད་བྱེད་མི་སྲིད་ལ ……ང་གྲོང་ཁྱེར་ཆེན་པོ་འདི་རུ་
གྲོགས་མེད་ཁེར་རྐྱང་དུ་ལུས།”
ཚབ་བྱེད་ཆོས་བདག་གི་ཁང་བ་མཐོང་མ་ཐགསྲས་མོ་དྷ་ལ་མཱོལ་
གྱི་སེམས་ཅུང་བདེ་རུ་བབས།ཐོག་མར་མོ་སྒོ་ཕྱེ་བར་ཡོང་བའི་གཡོག་
པོ་དེས་མདངས་དང་ལྡན་པའི་ལྭ་བ་གྱོན་ཡོད་པ་དང་། མོས་མཇལ་
འཕྲད་ལ་བསྒུག་སའི་འགྲུལ་ཁང་དེར་མཛེས་པ་ཕུལ་དུ་བྱུང་བའི་གཟི་
ཉམས་ཤིག་མངོན་འདུག་ཅིང་། འབྱོར་ལྡན་སྐུ་དྲག་གི་རྩིང་བའི་རྣམ་
པ་དེའི་རིགས་དང་གཏན་ནས་མི་འདྲ་ལ། ཕཱའེ་རེ་སི་ནས་ཀྱང་ཆེས་
བཟང་བའི་ཁྱིམ་ཚང་རེ་འགའ་ནས་མ་གཏོགས་མཐོང་བར་དཀའ། སྐུ་
ཞབས་དྷ་ཧྥི་རེ་ལཱེར་བསླེབས་བྱུང་། མོས་ཁོའི་ཨ་ཕ་ལྟ་བུའི་མདངས་
ཉམས་དེ་མཐོང་མ་ཐག་ཡ་ང་བའི་ཉེས་སྤྱོད་ལ་འབྲེལ་བའི་བསམ་ཚུལ་
མཐའ་དག་འཇའ་བཞིན་ཤུལ་མེད་དུ་གྱུར།མོས་ཐ་ན་མཛེས་ཤིང་སྡུག་
པའི་ངོ་གདོང་སྟེང་ནས་དྲག་པོ་དང་གཏུམ་སྤྱོད། པྲ་ཚག་བཅས་ཀྱི་ཕཱའེ་
རེ་སིའི་མཐོ་རིམ་སྤྱི་ཚོགས་མི་དགའ་བའི་རྣམ་སྤྱོད་ཀྱི་རྗེས་ཤུལ་ཙམ་
ཡང་རྙེད་ཐབས་མི་འདུགབྷི་ཛ་སཱོ་རུ་ཡོད་ཚད་ལ་བདག་དམ་བྱེད་པའི་
ཆོས་དཔོན་གྱི་གདོང་དུ་འཛུམ་ཤིག་ཤིག་བྱེད་ལ། ཁོ་ནི་བྱང་ཚད་ལྡན་
པའི་མི་ཞིག་དང་ཡོན་ཏན་ཅན་གྱི་མཐོ་རིམ་ཆོས་ལུགས་མི་སྣ་ཞིག
བློ་རིག་རྒོད་པའི་སྲིད་འཛིན་དཔོན་པོ་ཞིག་ཡིན་པ་མངོན་པར་མཚོན་
འདུག མ་ཋེལ་དྷ་ཡིས་རང་ཉིད་ཕཱའེ་རེ་སི་རུ་ཡོད་པའི་ཚོར་བ་བྱུང་།
ཅུང་མ་འགོར་བར། སྐུ་ཞབས་དྷ་ཧྥི་རེ་ལཱེར་གྱིས་མ་ཋེལ་དྷ་ལ་
རང་ཉིད་ཁོའི་འགྲན་ཡ་ཧོའུ་རིམ་པ་དྷ་ལ་མཱོལ་གྱི་བུ་མོ་ཡིན་པ་ཁས་
ལེན་བྱེད་དུ་བཅུག
མོས་ང་རྒྱལ་གྱི་རྣམ་འགྱུར་སླར་གསོ་བྱས་ཏེ“དོན་དངོས་སུ་
ང་ལྕམ་མེ་ཤ་ལེའེ་མིན། དོན་དེ་ཁས་ལེན་པར་དཀའ་ཁག་ཅི་ཡང་
མི་འདུག རྒྱུ་མཚན་ནི་ང་སྐུ་ཞབས་ཁྱོད་ལ་སྐུ་ཞབས་དྷ་ན་ཝར་
བཙོན་ཁང་ནས་འབྲོ་བར་བཀོད་སྒྲིག་བྱ་ཐུབ་མིན་འདྲི་རུ་ཡོང་བ་
ཡིན། གཅིག་ནས་ཁོ་ནི་མགོ་རྨོངས་ནས་ད་གཟོད་ཉེས་པ་བསགས་
པ་དང་། ཁོས་མེ་མདས་བརྒྱབ་པའི་བུད་མེད་དེ་ད་ལྟ་བདེ་ཐང་ཡིན་
པ་རེད། གཉིས་ནས་གཤམ་གྱི་མི་ལ་བསླུ་བྲིད་གཏོང་ཆེད་ངས་མྱུར་
མོར་ཧྥ་རན་སིའི་སྒོར་མོ་ཁྲི་ལྔ་བྱིན་ཆོག་ལ། ངས་ད་དུང་ཁ་སྣོན་བྱེད་
ཁོ་ཐག་ཡིན། གསུམ་ནས་ང་རང་ཉིད་དང་ངའི་ཁྱིམ་མི་ཚང་མས་སྐུ་
ཞབས་དྷ་ན་ཝར་སྐྱོབ་མཁན་གྱི་མི་ལ་བཀའ་དྲིན་ཞུ་ཆེད། བསྒྲུབ་མི་
ཐུབ་པའི་དོན་དག་ཅི་ཡང་མེད་"ཟེར།
སྐུ་ཞབས་དྷ་ཧྥི་རེ་ལཱེར་མིང་དེར་ཧ་ལས་པར་གྱུར་བས། མ་ཋེལ་
དྷ་ཡིས་ཁོར་སྐམ་དམག་གི་མགོ་བས་སྐུ་ཞབས་ལྗུའུ་ལེན་སཱོ་རེལ་དྷ་
ན་ཝར་ལ་བསྐུར་བའི་འཕྲིན་ཡིག་འགར་བལྟ་རུ་བཅུག
“སྐུ་ཞབས། ཁྱོད་ཀྱིས་ལྟོས་དང་། ངའི་ཨ་ཕས་ཁོ་སྐྱེད་སྲིང་བྱེད་
པའི་འགན་ཁུར་ཡོད་ཅིང་། ངེད་གཉིས་ཀྱིས་གསང་སྟབས་ཀྱིས་གཉེན་
སྒྲིག་བྱས་ཡོད། ངའི་ཨ་ཕས་ངྷ་ལ་མཱོལ་ཚང་གི་བུད་མེད་ལ་མཚོན་
ན་ཅུང་ཡ་མཚན་ཡིན་པའི་གཉེན་སྟོན་དེ་ཁྱབ་སྒྲོག་མ་བྱས་གོང་། ཁོ་
མཐོ་རིམ་དམག་དཔོན་དུ་འགྱུར་བའི་རེ་བ་ཡོད་"ཟེར།
མ་ཋེལ་དྷའི་སྣང་ངོར། སྐུ་ཞབས་དྷ་ཧྥི་རེ་ལཱེར་གྱིས་གནས་ཚུལ་
གལ་ཆེན་རེ་འགར་རྒྱུས་ལོན་བྱུང་བ་དང་བསྟུན་ནས། ཁོའི་གདོང་གི་
སྙིང་རྗེ་དང་སྤྲོ་སྐྱིད་ཀྱི་རྣམ་འགྱུར་སྐད་ཅིག་ཉིད་ལ་ཡལ་བ་དང་། རྙོག
འཛིང་ཆེ་ཞིང་གཡོ་རྫུན་གྱི་རྣམ་འགྱུར་ཞིག་མངོན་པར་བྱས་སོང་།
ཚབ་བྱེད་ཆོས་བདག་ད་དུང་དོགས་པ་ཟ་བཞིན་ཡོད་ལ། དལ་
མོར་དངོས་གཞིའི་ཡིག་ཆ་དེ་དག་ཐེངས་གཅིག་བཀླགས།
ཁོས་བསམ་པར་"ང་ལ་ངོ་མཚར་བའི་སྙིང་གཏམ་དེ་ལས་ཁེ་ཕན་
ཅི་ཞིག་ཐོབ་སྲིད། ང་ཅུང་མ་འགོར་བར་དམག་དཔོན་དྷ་ཧྥིར་ཝ་ཁེ་
ཝའེ་སིའི་གྲོགས་པོ་ཞིག་ལ་འབྲེལ་བ་ཡོད་པར་གྱུར་ན། དམག་དཔོན་
གྱི་ལྕམ་ནི་ཆོས་བདག་ག་གེ་མོའི་དབང་ཤུགས་ཆེས་ཆེར་ལྡན་པའི་ཚ་
མོ་རེད། མོ་ལ་བརྟེན་ནས་ཧྥ་རན་སི་ནས་ཆོས་བདག་ཅིག་ཏུ་འགྱུར་
ཐུབ། སྔོན་ཆད་ཡིན་ན་ངས་མ་འོངས་པར་ད་གཟོད་མཐོང་ཐུབ་པའི་
དངོས་པོ་དེ་མ་བསམ་ས་ནས་རང་གི་མིག་མདུན་དུ་མངོན་པ་རེད། དེ་
ལས་ངའི་རེ་འདུན་ཡོད་ཚད་མངོན་འགྱུར་བྱ་ཐུབ”སྙམ།
དབང་ཤུགས་དེ་འདྲ་ལྡན་པའི་མི་ཞིག་ཡིན་པས། མ་ཋེལ་དྷ་ཁོ་
དང་མཉམ་དུ་མི་གཞན་མེད་པའི་ཁང་བ་དེ་འདྲ་ཞིག་ཏུ་སྡོད་སྐབས།
ཁོའི་ངོ་མདངས་གློ་བུར་དུ་འགྱུར་བ་ལས་ཐོག་མར་མོ་ལ་འཇིགས་
སྐྲག་ཅིག་སྐྱེས་སུ་བཅུག མོས་ཁེར་ལབ་ཀྱི་ཚུལ་དུ། “ཅི་ཡིན། དབང༌
ཤུགས་དང་སྐྱིད་འདོད་ཁོ་ན་བསམ་ཞིང་རང་ཉིད་ཁོ་ན་བསམ་པའི་
ཆོས་ལུགས་མི་སྣའི་འཁྱག་གྲང་གི་བསམ་ཚུལ་ལ་ཤུགས་རྐྱེན་ཅུང་
ཙམ་ཡང་ཐོན་མི་ཐུབ་པས། ལས་བསོད་ཧ་ཅང་དམན་པ་མིན་ནམ།”
ཆོས་བདག་ལས་གནས་སུ་བགྲོད་པའི་མྱུར་ལམ་ཞིག་གློ་བུར་དུ་
སྐུ་ཞབས་དྷ་ཧྥི་རེ་ལཱེར་གྱི་མདུན་དུ་མངོན་པས། ཁོའི་མིག་ལ་འཕྲུལ་
སྣང་ཆེན་པོ་བཟོས་པ་དང། དེའི་ཁར་མ་ཥེལ་དྷའི་འཇོན་ཐང་ལ་ཡ་
མཚར་སྟབས། ཁོའི་དོགས་ཟོན་གྱི་བསམ་བློ་ཡུད་ཙམ་ལ་ཉམས་པར་
གྱུར། སྲས་མོ་དྷ་ལ་མཱོལ་གྱིས་ཁོས་རང་གི་ཞབས་ལ་ཕྱག་སྒུར་ལ་ཉེ་བ་
མཐོང་ལ། ཁོར་འདོད་རྔམ་ཆེ་བས་སེམས་ཀྱི་འགྱུར་བ་བཟོད་ཐབས་
བྲལ་ནས་སྨྱོས་པ་ལྟར་རང་དབང་མེད་པར་འདར་གྱིན་འདུག
མོས་བསམ་པར་"ཡོད་ཚད་གསལ་བོ་རེད། ལྕམ་དྷཱ་ཧྥེ་ཝ་ཁི་
གྲོགས་མོས་གནས་འདིར་བསྒྲུབ་མི་ཐུབ་པའི་དོན་དག་ཅི་ཡང་མི་
འདུག”སྙམ། ཕྲག་དོག་གི་བསམ་པས་མོ་ལ་སེམས་ངལ་འབྱུང་དུ་
བཅུག་ཀྱང་། མོས་ལྗུའུ་ལེན་ནི་དམག་དཔོན་གྱི་ལྕམ་མོའི་གསང་
གྲོགས་ཡིན་པར་བརྗོད་སྤོབས་པ་དང་། ཕལ་ཆེར་ཉིན་རྒྱུན་མོ་ཚང་
ནས་ཆོས་བདག་ག་གེ་མོ་མཐོང་ཐུབ་པར་སྨྲས།
ཆོས་བདག་ཚབ་མས“ས་ཁུལ་འདིའི་ཆེས་མིང་དུ་གྲགས་པའི་
སྡོད་དམངས་ཁྲོད་བསྟུད་མར་མཚན་ཤིང་ཐེངས་བཞི་ལྔར་བླངས་
ཏེ༑ མི་སོ་དྲུག་ཡོད་པའི་གྲོས་ཞིབ་མི་སྣའི་མིང་ཐོ་ཞིག་ཐག་བཅད་
ཡོད། “ཁོའི་མིག་མདངས་ལས་འདོད་རྔམ་དྲག་པོ་ཞིག་མངོན་པར་
བྱས་པ་དང་། ཡིག་འབྲུ་རེ་རེ་ནན་ཏན་དུ་བརྗོད། "ཐེངས་རེ་རེའི་མིང་
ཐོའི་སྟེང་ངས་གྲོགས་པོ་བརྒྱད་ནས་བཅུ་མ་མཐོང་པ་དང་། མི་དེ་དག
ཁྲོད་ཀྱི་ཆེས་བློ་རིག་ལྡན་པ་དེ་མ་རྙེད་ན།ངོ་མ་ངའི་ལས་བསོད་བཟང་
ནི་རེད།ང་ལ་ཕལ་ཆེར་རྒྱུན་དུ་མང་ཤོས་ཐོབ་ཐུབ་པ་དང་།ཐ་ན་དགོས་
མཁོའི་བརྡར་གཅོད་ལས་ཀྱང་མང་བ་ཡིན།ཁྱོད་ཀྱིས་ལྟོས།སྲས་མོ།ང་
ལ་ལས་སླ་མོར་ཞུ་གཏུག་མི་བྱེད་པའི་ཆོད་ཡིག་ཐོབ་ཐུབ ……”
ཁོ་གློ་བུར་དུ་ངག་དམ་པ་ལྟར་ཁ་མ་གྲགས། རང་ཉིད་ཀྱི་སྐད་
སྒྲ་ཐོས་ནས་ཡ་མཚན་སྐྱེས་པ་དང་འདྲ། ཁོས་འཇིག་རྟེན་པའི་མི་རེ་
འགར་བཤད་མི་རུང་བའི་དོན་དག་བརྗོད་པ་རེད།
ཁོས་མ་ཋེལ་དྷ་ཁ་གདང་མིག་ཅེར་ནས་ཧ་ལས་སུ་འཇུག་པའི་
དུས་ལ་བབས་སོང་། ཁོས་མོ་ལ་ལྗུའུ་ལེན་གྱི་ངོ་མཚར་བའི་གནས་
ཚུལ་ཁྲོད་བྷི་ཛ་སཱོ་ཡི་སྤྱི་ཚོགས་ཧ་ལས་པར་བྱས་པ་དང་སྤྲོ་བ་ཡོད་པ་
ནི་ཁོས་སྔོན་ཆད་ལྕམ་དྷ་རེ་ནིལ་གྱི་བརྩེ་སེམས་བཀུག་པ་དང་། ཁོ་
གཉིས་ཀྱིས་ཕན་ཚུན་བར་དུས་ཡུན་རིང་བོར་དུང་ཞེན་བཟུང་མྱོང་བ་
དེ་རེད་ཟེར། སྐུ་ཞབས་དྷ་ཧྥི་རེ་ལཱེར་གྱིས་རང་གི་སྐད་ཆས་མོ་ཟང་ཟིང་
ལང་ལོང་དུ་བཏང་ཡོད་པ་བལྟས་ཙམ་གྱིས་རྟོགས་ཐུབ།
ཁོས་"ངས་འཁོན་ལན་སློག་ཆོག་ཨང་། བློ་ཐག་རྦད་ཆོད་ཡིན་པའི་
ན་གཞོན་བུད་མེད་འདི་གཡོག་ཏུ་བཀོལ་བའི་ཐབས་རྙེད་བྱུང་། རྒྱལ་
ཁ་མི་ལོན་པར་སྐྲག་དགོས་དོན་ཅི་ཡོད"སྙམ། ཀུན་འཕགས་ཀྱི་ཉམས་
སྣང་དང་ཚོད་འཛིན་བྱེད་དཀའ་བའི་ཉམས་སྣང་དེས། ཁོའི་མིག་ལམ་
དུ་ཕུལ་དུ་བྱུང་བའི་མཛེས་མ་འདིའི་འགུག་ཤུགས་ཁ་སྣོན་བྱས་འདུག
ཁོས་མོས་རང་ཉིད་ལ་ཞུ་བ་བྱས་ནས་སྨྱོ་ལ་ཁད་བྱེད་པ་མཐོང་ནས།
ཁོའི་སེམས་བདེ་ལ་བབས་ཤིང་། ཐེ་ཚོམ་ཅི་ཡང་མེད་པར་མོའི་སྙིང་ལ
བློ་གྲི་བརྡབས་པ་ལྟ་བུའི་ན་ཟུག་སློང་བཞིན་འདུག
ཁོས་ངག་ཅུང་ལྷོད་ལ་བབས་ཏེ་་གལ་ཏེ་ང་ཚོས་སྐུ་ཞབས་སཱོ་རེལ་
གྱིས་ཕྲག་དོག་དབང་གིས་ཁོ་སྔོན་ཆད་དེ་ལྟར་དགའ་མྱོང་བའི་བུད་
མེད་ལ་མེ་མདས་ཐེངས་གཉིས་བརྒྱབ་པ་ཤེས་ན་ང་རང་ཧ་ལས་པར་
འགྱུར་མི་སྲིད། མོར་འགུག་ཤུགས་མེད་པ་གཏན་ནས་མིན།ཉེ་སྔོན་མོ་
ནམ་རྒྱུན་ཌྷི་ཞོ་ནས་ཡོང་བའི་ཆོས་དཔོན་ཞིག་ལ་ཐུག་གིན་ཡོད། དེ་
ཡང་ཀུན་སྤྱོད་མེད་པའི་ཛན་སི་གྲུབ་མཐའ་བ་ཞིག་རེད། ཁོ་ཚོ་ཚང་
མའི་བྱ་སྤྱོད་གཅིག་རེད་"ཟེར།
ཆོས་དཔོན་དྷ་ཧྥི་རེ་ལཱེར་གྱིས་སྣང་མེད་དུ་བུད་མེད་མཛེས་མ་
འདིའི་ཞན་ཆ་རྙེད་པས། ཁོས་སྤྲོ་བ་ཆེ་ཞིང་འཚབ་འཚུབ་ཅི་ཡང་མེད་
པར་ཁོའི་སེམས་ལ་མནར་གཅོད་བཏང༌།
“རྒྱུ་མཚན་ཅི་ཡིན།"ཁོའི་ཞེ་སྡང་གི་མིག་ཟུང་གིས་མ་ཋེལ་དྷ་ལ་
ཅེར་ནས། “སྐུ་ཞབས་སཱོ་རེལ་གྱིས་ཆོས་ཁང་གདམ་གསེས་བྱས་པ་
རེད། གལ་ཏེ་ཁོའི་བརྩེ་དུང་གི་འགྲན་ཡས་གནས་དེར་ཕྱག་འཚལ་
གསོལ་འདེབས་བྱེད་པ་མིན་ན། ཁྱོད་ཀྱིས་སྲུང་སྐྱོབ་བྱེད་པའི་མི་དེ་
ཧ་ཅང་རིག་རྒོད་ཡིན་པ་དང་སྔར་ལས་སེམས་ཆུང་ཡིན་པ་ཚང་མས་
ཁས་ལེན་སྲིད། ཆ་རྒྱུས་ཧ་ཅང་ཆེ་བའི་སྐུ་ཞབས་དྷ་རེ་ནིལ་གྱི་མེ་ཏོག
ལྡུམ་རའི་ནང་དུ་སྦས་སྐོང་བྱེད་པ་ལས་སླ་བ་ཞིག་ཡོད་དམ། གནས་དེ་
ནས་དོན་དག་ཅི་ཡང་འབྱུང་མི་སྲིད་པ་དང་། གཞན་གྱིས་མཐོང་ཡང་
མི་སྲིད་ལ། ཁོ་འཛིན་བཟུང་བྱ་མི་སྲིད་པར་མ་ཟད་ཁོར་དོགས་པ་ཡང་
ཟ་མི་སྲིད་པས། ཁོས་རང་ཉིད་ལ་ཕྲག་དོག་སྐྱེས་པའི་བུད་མེད་དེ་ཕྱི་
མའི་ཡུལ་དུ་བརྫངས་ཆོག་ཆོག་ཡིན།”
རིགས་འདེད་བྱས་པ་ཧ་ཅང་ཡང་དག་པ་ལྟ་བུར་སྣང་བས། མ་
ཋེལ་དྷའི་རིགས་ལམ་འཁྲུལ་བར་བྱས། ང་རྒྱལ་གྱི་རྣམ་ཤེས་དེར་
མཐོ་རིམ་སྤྱི་ཚོགས་ཀྱིས་མི་སེམས་སྲོང་བོར་འབྲི་ཐུབ་པར་རློམ་པའི་
སེམས་ཆུང་གི་བསམ་པ་སྐམ་པོ་འདྲེས་པས། མཐོང་ཚད་ལ་སེམས་
ཆུང་བྱེད་པ་དེ་ཡང་བདེ་སྐྱིད་ཅིག་ཡིན་པར་མྱུར་མོར་གོ་བ་ལེན་
ཐབས་བྲལ།བརྩེ་བ་ལྡན་པའི་རྣམ་ཤེས་ཤིག་ལ་མཚོན་ན། བདེ་སྐྱིད་ཀྱི་
ཚོར་བ་དེ་ཧ་ཅང་དྲག་པོ་ཡིན་ཆོགམ་ཋེལ་དྷ་འཚོ་བ་རོལ་སའི་ཕཱའེ་རེ་
སིའི་མཐོ་རིམ་སྤྱི་ཚོགས་ཁྲོད། བརྩེ་བ་དེ་སེམས་ཆུང་གི་རྒྱ་ལས་ཐར་
བའི་སྐལ་བ་ཧ་ཅང་ཉག་ཕྲ་བར་སྣང༌། སྒེའུ་ཁུང་ནས་ཕྱིར་ལྡིང་བ་ཚང་
མ་ནི་བརྩེགས་རིམ་དྲུག་ཡན་དུ་སྡོད་པའི་མི་ཏག་ཏག་ཡིན་སྲིད།
མཇུག་མཐར། ཆོས་དཔོན་དྷ་ཧྥི་རེ་ལཱེར་གྱིས་རང་ཉིད་ཀྱི་ཚོད་
འཛིན་ལ་གདེང་ཚོད་ཆེན་པོ་ཡོད་པར་གྱུར། ཁོས་མ་ཋེལ་དྷ་ལ་ལྗའུ་
ལེན་གྱི་ཞུ་གཏུག་གི་འགན་ཁུར་བའི་ཞིབ་དཔྱོད་ཁང་དེ་དག་ལ་རང་
ཉིད་ཀྱིས་གང་འདོད་དུ་བཀོད་སྒྲིག་བྱ་ཆོག་པ་ཤེས་སུ་བཅུག(དེ་ནི་
ཁོས་རྫུན་བཤད་པ་རེད།)
གལ་ཏེ་ཆོས་དཔོན་དྷ་ཧྥི་རེ་ལཱེར་གྱིས་མ་ཋེལ་དྷ་དེ་འདྲའི་མཛེས་
མ་ཞིག་ཡིན་པར་མ་རློམ་ན། ཁོས་ཐེངས་ལྔ་དྲུག་ལ་ངོ་ཐུག་རྗེས་ད་
གཟོད་འདི་ལྟར་གསལ་བོར་བཤད་ངེས་རེད།། །།

ལེའུ་སོ་གཅིག་པ།

ཆོས་བདག་གི་བཞུགས་སྒར་ལས་ཕྱིར་བུད་རྗེས། མ་ཋེལ་དྷ་ཡིས་
འཛེམ་དོགས་ཅི་ཡང་མ་བྱས་པར། མྱུར་མོར་མི་མངགས་ནས་ལྕམ་དྷཱ་
ཧྥེ་ཝ་ཁི་ལ་འཕྲིན་ཡིག་ཅིག་བསྐུར། རང་ཉིད་ཀྱི་མཚན་སྙན་ལ་གནོད་
པ་ཐེབས་པར་སེམས་ཁུར་བྱེད་བཞིན་ཡོད་ཀྱང་། མོས་སྐར་ཆ་གཅིག
ཀྱང་དལ་འགོར་མ་བྱས། མོས་རང་གི་བརྩེ་དུང་གི་འགྲན་ཡར་ཆོས་
བདག་ཅིག་ལ་འཕྲིན་ཡིག་མགོ་མཇུག་ཚང་བ་ཞིག་འབྲི་རུ་བཅུག་སྟེ་
ཆོས་དཔོན་དྷ་ཧྥི་རེ་ལཱེར་ལ་བསྐུར་དགོས་པའི་རེ་ཞུ་བྱས་པ་མ་ཟད། ཐ་
ན་མོ་དངོས་སུ་བྷི་ཛ་སཱོ་རུ་ཐེངས་གཅིག་འགྲོ་དགོས་པའི་རེ་བ་བཏོན།
ཕྲག་དོག་དང་ང་རྒྱལ་གྱི་སེམས་པ་ཞིག་ལ་མཚོན་ན། བྱ་སྤྱོད་དེ་ནི་
དཔའ་མཛངས་ལྡན་པ་ཞིག་རེད།
ལྗུའུ་ལེན་གྱིས་ཁེར་ལབ་ཀྱི་ཚུལ་དུ།“འདི་ཅི་ཡིན་ནམ།ང་མོ་དང་
མཉམ་དུ་སྡོད་སྐབས་མཚམས་ལན་རེར་སེམས་གཞན་ལ་ཤོར་འགྲོ་བ་
དང་། ཐ་ན་སྐབས་འགར་སུན་སྣང་ཡང་སྐྱེས། མོ་ངའི་ཆེད་དུ་མཚན་
སྙན་ཉམས་ཀྱང་ངས་མོ་ལ་ལྟ་སྟངས་འདི་འདྲ་བཟུང་། དོན་ངོ་མ་ང་ནི་
མི་སྡིག་པ་ཅན་ཞིག་ཡིན་ནམ”ཟེར། སྔོན་ཆད་ཡིན་ན་ཁོས་རང་ཉིད་
ཀྱི་དམིགས་དོན་བསྒྲུབ་རྒྱུར་ཁོ་ནར་འབད་པ་དང་གལ་ཏེ་དེ་ལེགས་
གྲུབ་མ་བྱུང་ཚེ་ངོ་ཚ་སྐྱེས་བ་ཁོ་ན་ལས་གནད་དོན་འདིའི་རིགས་ལ་
ཁ་ཡ་མི་བྱེད། ཁོས་རང་གིས་མ་ཋེལ་དྷ་ལ་བསྟན་མྱོང་པའི་བཟོད་
མ་བདེ་བའི་བྱ་སྤྱོད་དེ་དག་ལ་དོ་སྣང་མང་དུ་བྱེད་མགོ་བརྩམས། རྒྱུ་
མཚན་ནི་ཁོས་སྐབས་དེར་མོའི་བློ་ཡུལ་ལས་འདས་པའི་བརྩེ་བ་མ་
ལུས་ཕྱིར་མངོན་དུ་བཅུག་ཡོད་པས་ཡིན། མོས་ཁོ་སྐྱོབ་པའི་ཆེད་རྩོམ་
འདུན་ཡོད་པའི་ཆེས་བླ་ན་མེད་པ་དང་ཆེས་ཚད་བརྒལ་གྱི་བློས་བཏང
བྱ་སྤྱོད་དག་གིས་ཁོ་ལ་དངོས་གནས་སེམས་འགུལ་ཐེབས་སུ་བཅུག
ལྗུའུ་ལེན་གྱིས་རང་ཉིད་ལ་དེ་ལྟ་བུའི་མོའི་གཏོང་ཕོད་དང་སྙིང་
སྟོབས་ཀྱི་རིན་ཐང་ཐོབ་རིན་མེད་པར་སྙམ།དྲང་མོར་བརྗོད་ན་ཁོ་རང་
དཔའ་མཛངས་ཟེར་བ་དེ་ལ་ཡིད་ཐང་ཆད་ཡོད་པས། ལྷད་མེད་སྐྱོན་
བྲལ་དང་ངོ་ཚ་འཛེམ་དོགས་ཅན་གྱི་བརྩེ་དུང་ཞིག་ལ་ཁོས་ཡིད་སྨོན་
བྱེད་ཀྱིན་འདུག ཁོའི་བསམ་བློ་དེ་དག་ནི་དུས་ནམ་ཡང་མང་ཚོགས་
དང་གཞན་གྱི་མིག་མདུན་དུ་ངོམ་སོ་བྱེད་དགོས་པའི་མ་ཋེལ་དྷ་ཡི་ང་
རྒྱལ་གྱི་སེམས་ཁམས་དེ་དང་ལྡོག་ནས་ཡོད།
མོས་རང་གི་མཛའ་བོའི་ཚེ་སྲོག་གི་ཆེད་དུ་མྱོང་བའི་སྡུག་བསྔལ་
དང་དངངས་སྐྲག་གི་ཁྲོད་དུ་དགོས་མཁོ་ཞིག་སྦས་སྐུང་བྱས་ཡོད་དེ།
དེ་ནི་མོས་བརྩེ་དུང་གི་ཆེད་དུ་བྱས་པའི་ཁྱད་འཕགས་ཀྱི་བློས་བཏང་
དག་གིས་མང་ཚོགས་ཧ་ལས་སུ་འཇུག་རྒྱུ་དེའོ། །ལྗུའུ་ལེན་གྱིས་མོའི་
དཔའ་མཛངས་ལྡན་པའི་བློས་བཏང་དེ་དག་ལ་རང་ཉིད་སེམས་འགུལ་
ཅི་ཡང་ཐེབས་མེད་པ་རྟོགས་པས་ཁོ་རང་སེམས་མི་སྐྱིད་པར་གྱུར།
གལ་ཏེ་ཁོས་མ་ཋེལ་དྷ་ཡིས་བློས་བཏང་དེའི་ཆེད་དུ་བརྩམས་པའི་
ཐལ་དྲགས་པའི་བྱ་སྤྱོད་མཐའ་དག་རྟོགས་ཡོད་ན་ཁོ་ལ་ཚོར་བ་གང་
འདྲ་ཞིག་སྐྱེས་སམ།
ཆོས་བདག་བཟང་པོ་ཧྥུའུ་ཁེའེ་ལགས། ཁྱོད་ཀྱིས་གཟིགས་ན།
ཚད་བཀག་ཅན་གྱི་བློ་སྤོབས་དེར་ཡང་དག་པའི་རྒྱུ་མཚན་ཞིག་ཡོད་
ངེས་སམ།
མ་ཋེལ་དྷའི་རྣམ་དག་གི་བློས་བཏང་དེས་ཧྥུའུ་ཁེའེ་ཡང་མགོ་
རྨོངས་སུ་བཅུག་པས། ཁོས་ཀྱང་མོའི་སྟེང་ནས་སྐྱོན་འཛུགས་ས་ཅི་
ཡང་མ་རྙེད། ཆོས་བདག་རང་ལ་མཚོན་ན་ཡང་ལྗའུ་ལེན་གྱི་ཆེད་དུ་
རང་གི་ཚེ་སྲོག་ལ་ཡང་མ་འཛེམ་པར་ཉེན་ཁ་ཆེན་པོ་བརྒྱུད་པའི་ཆོས་
སེམས་བརྟན་པོ་ཡོད། མ་ཋེལ་དྷ་ཡིས་གསེར་དེ་འདྲ་མང་པོ་ཞིག་གི
འགྲོ་གྲོན་བཏང་བར་ཆོས་བདག་ཧང་སངས་ཏེ་ལུས་ཀྱི་སྟངས་སྟབས་
ཀྱང་ཁྱར་ཁྱོར་དུ་གྱུར་ལ། ཐོག་མའི་ཉིན་འགའི་ནང་། དེ་ལྟར་བཀོལ་
བའི་སྒོར་མོའི་ཁ་གྲངས་ཧ་ཅང་ཆེ་བས་ཧྥུའུ་ཁེའེ་མོར་གུས་སེམས་
ཆེན་པོ་སྐྱེས། ཁོ་ཡང་ས་ཆ་གཞན་པའི་མི་དང་འདྲ་བར་རྒྱུ་ནོར་ལ་ཧ་
ཅང་བརྩི་མཐོང་ཅན་ཞིག་ཡིན།
མཇུག་མཐར། ཁོས་སྲས་མོ་དྷ་ལ་མཱོལ་གྱི་འཆར་གཞི་ནི་རྒྱུན་དུ་
འགྱུར་ལྡོག་མེད་པ་ཞིག་མིན་པ་གསར་རྟོགས་བྱུང་། ཁོའི་ཡིད་ལ་ངལ་
གསོ་དཔག་མེད་ཞིག་ཐོབ་པར་བྱེད་པའི་དོན་དག་ཅིག་སྟེ། ཁོ་ལ་འདི་
ལྟ་བུའི་མི་ལ་སྐྱོན་བརྗོད་བྱེད་པའི་ཐབས་ལམ་ཞིག་རྙེད། དེ་ནི་མོའི་
ཡོད་ཚད་འགྱུར་ལྡོག་ཅན་ཞིག་རེད་ཟེར་རྒྱུ་དེ་རེད། སྐྱོན་བརྗོད་དེ་ནི་
སྔོན་ཆད་ཕྱོགས་ཁག་སོ་སོའི་བར་དུ་སྣང་མེད་ངང་བྱས་པའི་ཆེས་
ཚབ་ཆེ་བའི་སྐྱོན་འཛུགས་དེ་དང་ཁྱད་པར་ཆེར་མེད། ཉིན་ཞིག་མ་
ཋེལ་དྷ་བཙོན་ཁང་དང་བྲལ་རྗེས། ལྗུའུ་ལེན་གྱིས་ལྐོག་ལབ་ཀྱི་ཚུལ་
དུ་"ཅི་འདྲའི་ཡ་མཚན་རེད་ཨང༌། མོས་འདི་འདྲའི་ཤུགས་དྲག་པའི་
བརྩེ་བ་ཞིག་ངའི་ཕྱོགས་སུ་བསྟན་ཡང་། ང་འདི་ལྟར་ཤེས་མེད་ཚོར་
མེད་ཅིག་ཡིན་པ་ཅི་ཡིན་ནམ། ཟླ་ངོ་གཉིས་ཀྱི་ཡར་སྔོན་ཏག་ཏག་ལ་
ང་མོར་དགའ་མྱོང་། ངས་དཔེ་ཆ་ཞིག་ལས་མཐོང་བ་ལྟར་ན། འཆི་ལ་
ཉེ་སྐབས་སུ་ཁྱོད་རང་སུ་དང་གང་ལའང་སྤྲོ་བ་མེད་པར་འགྱུར་འགྲོ་
ཟེར། ཡིན་ཡང་། ཆེས་འཇིགས་སུ་རུང་བ་ནི་རང་ཉིད་ཀྱིས་དྲིན་ལན་
ལོག་འཇལ་བྱས་པ་ཤེས་བཞིན་དུ་དེར་བཅོས་སྒྱུར་བྱེད་མི་ཐུབ་པ་དེ་
རེད། ང་ནི་ངོ་མ་དེ་འདྲའི་རང་འདོད་ཆེ་བའི་མི་ཞིག་ཡིན་ནམ”ཟེར།
ཁོས་དོན་དེའི་ཐད་ནས་རང་ཉིད་ལ་སྐྱོན་འཛུགས་དང་བརྙས་དམོད་
བྱས།
ཐ་ཤལ་གྱི་དམིགས་ཡུལ་དེ་སེམས་གཏིང་ནས་ཤི་ཟིན་ཡང་། དེའི་
ཐལ་རྡུལ་ཁྲོད་ནས་ཁོར་སེམས་ཚོར་གཞན་ཞིག་སྐྱེས།དེ་ནི་ཁོས་ལྕམ་
དྷ་རཱེ་ནིལ་གསོད་རྩིས་བྱས་པའི་འགྱོད་གདུང་རེད།
དོན་དངོས་སུ་ཁོ་རང་སེམས་གཏིང་ནས་མོ་ལ་དགའ། ཁོ་རང་
གཅིག་པུར་སྡོད་ཅིང་གཞན་གྱིས་བར་ཆད་བྱེད་པར་སེམས་ཁུར་བྱེད་
མི་དགོས་པའི་སྐབས་སུ། ཁོས་ཡ་མ་ཟུང་གི་བདེ་སྐྱིད་ཅིག་ཉམས་སུ་
མྱོང་བཞིན་ཡོད་དེ། ཁོས་སྔོན་ཆད་ཝེ་རེ་སི་དང་ཝིར་ལྗི་ནས་རོལ་
པའི་མཛེས་སྡུག་གི་ལོ་ཟླ་དག་ལ་ཕྱིར་དྲན་བྱས། བཞུད་ཟིན་པའི་ལོ་
ཟླ་དེ་དག་གི་ཁྲོད་དུ་བྱུང་བའི་དོན་དག་ཆུང་ཆུང་ཞིག་ཡིན་ཡང་། ཁོ་
ལ་མཚོན་ན་བརྗེད་ཐབས་བྲལ་བའི་མཛེས་སྡུག་ཅིག་ལས་མ་འདས།
ཁོས་རང་ཉིད་ཀྱིས་ཕཱའེ་རེ་སི་ནས་བླངས་པའི་རྒྱལ་ཁ་ལ་ཕྱིར་དྲན་བྱ་
མི་སྲིད་དེ། ཁོ་རྒྱལ་ཁ་ཟེར་བ་ལ་སུན་སྣང་སྐྱེས་ཡོད།
ཡུད་ཙམ་གྱི་རིང་ལ་ཁོལ་དེ་ལྟ་བུའི་འདོད་ཕྱོགས་ཤིག་སྐྱེ་བཞིན་
པ་དེ་མ་ཋེལ་དྷའི་ཕྲག་དོག་གི་མིག་ཟུང་ལ་མཐོང་ཆོས་སུ་གྱུར་པའི་
གནད་དོན་ཞིག་ཆགས་ལ། མོས་ཁོ་རང་གི་ཁེར་རྐྱང་དུ་འདུག་པའི་
འདུན་པ་དེ་འགོག་པར་འཐབ་རྩོད་ཇི་ལྟར་བྱེད་དགོས་མིན་གསལ་བོ་
རྟོགས། སྐབས་འགར་མོས་འཇིགས་དངངས་དང་བཅས་ཏེ་ལྕམ་དྷ་རཱེ་
ནིལ་གྱི་མིང་ནས་འབོད་པ་དང་། དེའི་ཚེ་མོས་ལྗའུ་ལེན་འདར་སིག་
བརྒྱབ་པ་མཐོང་། དེ་ནས་བཟུང་མོའི་ཚོར་འདུན་རྒྱ་མཚོ་བརྡོལ་བ་ཇི་
བཞིན་མུ་མཐའ་མེད་པར་གྱུར།
མོས་རང་ཉིད་ལ་ཁེར་ལབ་ཀྱི་ཚུལ་དུ་གཟབ་ནན་གྱིས“་གལ་ཏེ་ཁོ་
ཤི་ན། ང་ཁོ་དང་འགྲོགས་ནས་ཤི་དགོས་ཟེར།
ཕཱའེ་རེ་སིའི་འགྲུལ་བ་དེ་དག་གིས་ང་ལྟ་བུའི་བུད་མེད་ཅིག་གིས་
འཆི་ལ་ཉེ་བའི་མཛའ་བོར་སྤྲད་པའི་བརྩེ་དུང་གི་ཚད་འདི་འདྲ་ཞིག་
ལ་བསླེབས་ཡོད་པ་མཐོང་ན། ཅི་ཞིག་བཤད་སྲིད་དམ། བརྩེ་དུང་དེ་
འདྲ་འཚོལ་དགོས་ན་ངེས་པར་དཔའ་བོའི་དུས་རབས་ལ་ཕྱིར་ལྡོག་བྱ་
དགོས། ཆར་ལི་ཟི་སྐུ་ཕྲེང་དགུ་བ་དང་ཧན་རེ་སྐུ་ཕྲེང་གསུམ་པའི་དུས་
རབས་སུ། མི་རྣམས་ཀྱི་ཡིད་སེམས་མགུ་བར་བྱེད་པ་ནི་འདི་ལྟ་བུའི་
བརྩེ་དུང་ཡིན་པ་རེད་"ཟེར།
མོས་ལྗུའུ་ལེན་གྱི་མགོ་བོ་རང་གི་བྲང་ཁར་གླན་ནས་ཤུགས་
དྲག་པའི་ཡིད་འགྱུར་གྱི་ཀློང་དུ་ཚུད་འདུག མོས“ ཀྱེ་མ་ཀྱེ་ཧུད། ཡིད་
དུ་འོང་བའི་མགོ་བོ་འདི་ཅུང་མ་འགོར་བར་གཅོད་རྒྱུ་རེད་་ཅེས་ཆིག་
ལབ་བྱས། མོའི་ལུས་ཧྲིལ་བོར་བརྩེ་དུང་མ་ཉམས་པའི་དཔའ་བོའི་བློ་
སྤོབས་ཤིག་མེ་ལྟར་འབར་བཞིན་ཡོད།“རེད་ཡ། ངས་འོ་བྱེད་བཞིན་
པའི་མཛེས་པའི་སྐྲ་ལོ་འདི་ཡང་ཁོ་ཤི་རྗེས་ཀྱི་དུས་ཚོད་ཉེར་བཞིའི་
ནང་དུ་འཁྱག་རེངས་སུ་འགྱུར་ངེས་རེད་"ཅེས་མོས་མུ་མཐུད་དུ་ཆིག་
ལབ་བྱས།
མོ་ཡང་ཡང་དཔའ་མཛངས་ལྡན་པའི་བྱ་སྤྱོད་དེ་དག་རྩོམ་སྐབས་
ཀྱི་བསམ་བློ་དང་འཇིགས་སུ་རུང་བའི་ཚོར་འདུ་དག་གི་རྒྱ་ལ་ཚུད།
སྔོན་ཆད་ཡིན་ན་མོའི་ང་རྒྱལ་ཅན་གྱི་རྣམ་ཤེས་ལ་རང་སྲོག་གཅོད་
ཅེས་པའི་བསམ་བློ་ཞིག་གི་དྲི་ཙམ་ཡང་བྲོ་མ་མྱོང་མོད། ད་ནི་བསམ་
བློ་དེས་ཀྱང་མོ་རང་དབང་དུ་བསྡུ་བཞིན་འདུག“མིན། ངའི་མེས་
པོའི་ཁྲག་རྒྱུན་ངའི་ལུས་སྟེང་དུ་བཞུར་ནས་དྲོད་ཅུང་ཙམ་ཡང་རྒྱས་
མེད་"མོས་ང་རྒྱལ་གྱིས་རང་ཉིད་ལ་དེ་ལྟར་ལབ།
ཉིན་ཞིག མོའི་མཛའ་བོས་མོར་“ང་ཁྱོད་ལ་དོན་དག་ཅིག་ཞུ་རྒྱུ་
ཡོད།ཁྱོད་ཀྱི་བྱིས་པ་ཝེ་རེ་སི་རུ་གཉོར་དུ་ཆུགས།ལྕམ་དྷ་རེ་ནིལ་གྱིས་
བདག་སྐྱོང་བྱེད་སྲིད།”
མ་ཋེལ་དྷའི་ངོ་མདངས་སྐྱ་བོར་གྱུར་ནས་ཁྱོད་ཀྱིས་ང་ལ་བཤད་
པའི་སྐད་ཆ་དེ་མི་ཞིག་གི་བཤད་སྲོལ་ཡིན་ནམ”ཟེར།
ལྗུའུ་ལེན་འདང་རྒྱག་ཁྲོད་ནས་སད་དེ་སྐད་གསེང་མཐོན
པོས་"ཁྱོད་བདེན་པ་རེད། ཁྱོད་ཀྱིས་ང་ལ་གུ་ཡངས་གཏོང་རོགས་ཟེར་
བཞིན་མོར་དམ་དུ་འཁྱུད།
ཁོས་མོའི་མིག་ཆུ་ཕྱིས་རྗེས་ཡང་བསྐྱར་སྔར་གྱི་བསམ་འདུན་
བརྗོད། ཡིན་ཡང་། བརྗོད་སྟངས་དེ་སྔར་ལས་སྒྱུ་རྩལ་ལྡན་པར་བྱས།
ཁོས་སྐད་ཆ་དག་མཚན་ཉིད་རིག་པ་དང་འབྲེལ་ཏེ་བརྗོད། ཁོས་མ་
འོངས་པ་གླེང་། དེ་ནི་ཁོ་ལ་མཚོན་ན་མི་འགྱངས་པར་ཡོངས་སུ་
མཇུག་སྒྲིལ་ངེས།
“སྙིང་ཉེ་ལགས། ཁྱོད་ཀྱིས་ངེས་པར་དུ་ཁས་ལེན་དགོས་པ་ཞིག་
ལ༑ སྔར་བྱུང་གི་དོན་དག་དེ་དག་ནི་ང་ཚོའི་མི་ཚེའི་ནང་གློ་བུར་དུ་
བྱུང་བའི་ཆག་སྒོ་འགའ་ལས་མ་འདས་ལ། ཆག་སྒོ་དེ་དག་ནི་བླ་ན་མ་
མཆིས་པའི་རྣམ་ཤེས་དག་ལ་མ་གཏོགས་མི་འབྱུང། ངའི་བུ་ཆུང་
གི་འཆི་བ་དེ་ཁྱོད་ཀྱི་ཁྱིམ་ཚང་གི་ལ་རྒྱར་མཚོན་ན་དོན་བཟང་ཞིག་
ཡིན་སྲིད་ཀྱང་། དེ་ནི་དམའ་རིམ་མི་སྣ་དག་གི་ཡིད་ལ་འཆར་ངེས་
པའི་བསམ་ཚུལ་ཞིག་ཡིན། སྣང་མེད་དུ་གཏོང་ངེས་པ་ནི་སྡུག་བསྔལ་
དང་ངོ་ཚས་མནར་བའི་བྱིས་པ་འདིའི་ལས་དབང་རེད། ངའི་རེ
བ་ཡིན་ན། ང་ལ་རེ་འདོད་ཅིག་འདོན་རྒྱུ་ལྷག་མེད་ཀྱང་མ་འོངས་ཚོད་
དཔག་བྱེད་པའི་ནུས་སྟོབས་ཀྱི་བློ་སྤོབས་ཅུང་ཟད་ཡོད་པའི་སྐབས་
འདིར། ཁྱོད་ཀྱིས་ངའི་ཆེས་མཇུག་མཐའི་སྐད་ཆར་ཉན་ཏེ། ཧོའུ་རིམ་
པ་མར་ཁི་ཝེ་སི་དྷ་ཁི་ར་སེ་ནོ་འེ་ཟི་ཡི་ཆུང་མ་བྱེད་རོགས།"
“ཅི་ཟེར། ངའི་མཚན་སྙན་ཉམས་པར་བྱེད་དམ།"
“ངའི་སྟེང་དུ་དམའ་འབེབ་ཀྱི་དྲག་ཆར་བབས་ཟིན་པའི་སྐབས་
འདིར་དེ་ལྟར་བྱེད་དགོས་ཟེར་གྱི་ཡོད་དམ”ཞེས་ཟེར་བར། ཁྱོད་ནི་
ཡུགས་ས་མ་ཞིག་ཡིན་པར་མ་ཟད། སྨྱོན་པ་ཞིག་ཀྱང་རེད། ངས་ད་
དུང་མུ་མཐུད་དུ་བཤད་དགོས། ངའི་ཉེས་པར་རྒྱུ་ནོར་གྱི་དམིགས་ཡུལ་
མེད་པས། ངོ་ཚ་སྤུ་ཙམ་ཡང་མེད། མ་འོངས་པར་བློ་རིག་རྒོད་པའི་
ཁྲིམས་འཛུགས་མཁན་ཞིག་གིས་དུས་རབས་དེའི་མིའི་ཕྱོགས་རིས་
ལས་བརྒལ་ནས་སྲོག་ཁྲིམས་མེད་པར་གཏོང་སྲིད་ཀྱང་། སྐབས་ཐོག་
དེར་ང་ལ་སྙིང་རྗེ་རྗེ་བྱེད་པའི་སྐད་སྒྲ་ཞིག་གིས་ང་དཔེ་རུ་དྲངས་སྲིད།
ལྟོས་དང་། སྲས་མོ་དྷ་ལ་མཱོལ་གྱི་ཁྱོ་ག་དང་བོ་དེ་སྨྱོན་པ་ཞིག་ཡིན་
ཡང་། མི་སྡིག་ཅན་ཞིག་དང་ཐ་ཤལ་བ་ཞིག་མ་ཡིན། སྐབས་ཐོག་དེར་
ཁོའི་མི་མགོ་ཐང་ལ་ལྷུང་དུ་བཅུག་པ་ནི་ལུགས་མེད་ཅིག་རེད 
སྐབས་ཐོག་དེར་ངའི་མཚན་མིང་དེ་མི་ཀུན་སུན་སྣང་སྐྱེས་པ་ཞིག་
མ་ཡིན་ཞིང་། མ་མཐའ་ཡང་དུས་ཚོད་ངེས་ཅན་འགོར་ན། ཁྱོད་
ཀྱི་སྤྱི་ཚོགས་གོ་གནས་དང་། ཁྱོད་ཀྱི་རྒྱུ་ནོར། ཁྱོད་ཀྱིས་ང་ལ་བཤད་
དུ་ཆུགས། ད་དུང་ཁྱོད་ཀྱི་ཡོན་ཏན། ཁྱོད་ཀྱི་ཁྱོ་གར་འགྱུར་སྲིད་པའི་
དྷ་ཁི་ར་སེ་ནོའེ་ཟི་ཡིས་ཁོ་རང་ཉིད་གཅིག་པུས་ཐེག་ཐབས་མེད་པའི་
ལས་འགན་ཞིག་ཁུར་སྲིད། ཁོ་ལ་སྐྱེས་ཁུངས་དང་བློ་སྤོབས་ཁོ་ན་
ལས་མེད་པ་དང་། ཁྱད་ཆོས་དེ་གཉིས་ཀྱིས་༡༧༢༩ལོར་མི་ཕུལ་དུ་བྱུང་
བ་ཞིག་ཏུ་འགྱུར་སྲིད་ཀྱང་། དུས་རབས་གཅིག་གི་རྗེས་ཀྱི་དེ་རིང་གི་
དུས་ལ་དེ་དང་མི་མཐུན་ལ། རང་རློམ་ཆེ་བ་ཁོ་ན་ཙམ་ཡིན། ཧྥ་རན་
སིའི་ན་གཞོན་ལ་མགོ་ཁྲིད་བྱེད་འདོད་ན་ད་དུང་འཇོན་ནུས་གཞན་
པ་ལྡན་དགོས།”
“ཁྱོད་ཀྱིས་རང་གི་ཁྱོ་ག་ཆབ་སྲིད་ཚོགས་པ་གང་འདྲ་ཞིག་ཏུ་
འཛུལ་ཞུགས་བྱེད་དུ་བཅུག་ན་ཡང་། ཁྱོད་ཀྱི་འགྱུར་བ་མེད་ཅིང་བློ་
སྤོབས་ཆེ་བའི་གཤིས་ཀར་བརྟེན་ནས་ཚོགས་པ་དེར་རྒྱབ་སྐྱོར་བྱེད་
སྲིད། ཁྱོད་རང་རྡོ་འཕེན་ཆབ་སྲིད་ཚོགས་པའི་ལས་འགུལ་ཁྲོད་ཀྱི་
ཤཱའེ་ཝི་ར་ཡུའུ་སི་དང་ལཱོང་གྷེ་ཡུའུ་ཝེལ་ཚོའི་རྒྱུད་འཛིན་པར་འགྱུར་
ཐུབ ཡིན་ཡང་། སྙིང་ཉེ་ལགས། སྐབས་ཐོག་དེར་ཁྱོད་ལ་ཡར་སྐུལ་
བྱེད་པའི་རྣམ་དག་སེམས་ཀྱི་མེ་ལྕེ་དེ་དེ་འདྲའི་ཚ་ཐག་ཆོད་པ་ཞིག་
མེད་ཀྱང་སྲིད།”
ཁོས་རྨང་འདིང་གི་སྐད་ཆ་མང་བོ་བཤད་རྗེས་མཇུག་མཐར་ཁ་
གསབ་ཀྱི་ཚུལ་དུ་་ཁྱོད་ཀྱིས་ང་ལ་བཤད་དུ་ཆུགས། ལོ་བཅོ་ལྔའི་རྗེས་
སུ༑ ཁྱོད་ཀྱིས་སྔོན་ཆད་ང་ལ་བཅངས་པའི་བརྩེ་དུང་དེ་བཟོད་སྒོམ་
བྱས་ཆོག་པའི་སྨྱོ་སྤྱོད་ཅིག་ཏུ་རློམ་སྲིད་ལ། མཐར་སྨྱོ་སྤྱོད་ཅིག་ལས་
མ་འདས”
ཁོས་གློ་བུར་དུ་སྐད་ཆ་བཤད་མཚམས་བཞག་སྟེ་ཅི་ཞིག་ལ་
འདང་རྒྱག་པ་ལྟར་བྱེད། ཁོས་ཡང་བསྐྱར་མ་ཋེལ་དྷ་ལ་ཁོང་ཁྲོ་ཆེན་
པོ་སློང་བར་བྱེད་པའི་བསམ་ཚུལ་འདི་འདྲ་ཞིག་ལ་བསམ་བློ་གཏོང་
བཞིན་འདུག"ལོ་བཅོ་ལྔའི་རྗེས་སུ། ལྕམ་དྷ་རེ་ནིལ་གྱིས་ངའི་བྱིས་པར་
དགའ་མོས་བྱེད་པ་དང་།ཁྱོད་ཀྱིས་སྔ་མོ་ནས་ཁོ་བརྗེད་ཡོད།། །།”

ལེའུ་སོ་གཉིས་པ།

མཇུག་མཐར་འདྲི་གཅོད་བྱེད་པའི་ཉིན་མོར་སླེབས། ཧྥུའུ་ཁེའེ་ཧ་
ལས་པ་ཞིག་ལ་ཞིང་ཆེན་ཡོངས་ཀྱི་མི་རྣམས་བྷི་ཛ་སཱོ་རུ་བརྩེ་དུང་དང་
འབྲེལ་བའི་གྱོད་དོན་དེའི་འདྲི་གཅོད་ལ་བལྟ་རུ་ཡོང་ཡོད།
ཚབ་བྱེད་ཆོས་བདག་དྷ་ཧྥི་རེ་ལཱེར་གྱིས་མ་ཋེལ་དྷ་ལ་ང་ཚོས་
ཐེངས་འདིའི་འདྲི་གཅོད་ཀྱི་རྒྱལ་ཁ་ལེན་དགོས། འདྲི་གཅོད་ཚོགས་
པའི་ཁོངས་མི་ཕྱེད་ཀས་ངའི་རེ་འདོད་འདེམ་ཤོག་འཕེན་པར་ང་ལ་
གདེང་ཚོད་ཡོད། སྐུ་ཞབས་ཝ་ལེན་ནོ་བྷི་ཡི་ཡོད་ཚད་ངས་སྦྱིན་པ་
ཡིན་པས། ངས་མི་གཞན་པར་སྐུ་ཞབས་ཝ་ལེན་ནོ་བྷི་དང་གཅིག་
མཚུངས་ཀྱི་འདེམ་ཤོག་འཕེན་དགོས་པར་བཤད་ཡོད་"ཟེར།
“སྐུ་ཞབས་ཝ་ལེན་ནོ་དྷི་ནི་མི་ཅི་འདྲ་ཞིག་ཡིན་ནམ་"མ་ཋེལ་དྷ་
ཡིས་དེ་ལྟར་དྲིས།
“ཁོ་ནི་ལྷན་སྐྱེས་ཀྱི་ཀླད་པ་མེད་པའི་མགོ་ཁྲིད་པ་ཞིག་རེད། གལ་
ཏེ་མི་གཞན་པར་མི་མཐུན་པའི་བསམ་འཆར་ཡོད་ན་ཁོས་དེ་ཚོར་
གཅར་རྡུང་བྱེད་ངེས་ཡིན།”
ལྗུའུ་ལེན་གྱིས་ཁྲིམས་ར་ནས་སྐད་ཆ་བཤད་མི་འདོད།"ཞིང་ཆེན་
གཞན་ནས་ཡོང་བའི་མི་འདི་དག་གིས་ང་ལ་སྲོག་ཁྲིམས་གཅོད་པར་
རེ་བ་བྱས་ཡོད།”
མ་ཋེལ་དྷ་ཡིས“ངའི་གཏོང་ཕོད་ཀྱིས་ཁོ་ཚོར་ཡིད་འགུལ་ཐེབས་
སུ་བཅུག་ཡོད་ཅིང་། ཁྱོད་ཀྱིས་སྐད་ཆ་ཚིག་གཅིག་བཤད་ན། མང་
ཚོགས་ཀྱིས་ཁྱོད་ལ་རྒྱབ་སྐྱོར་བྱེད་ངེས་ཡིན་"ཟེར།
ཁོ་ཁྲིམས་རར་འགྲོ་བའི་སྐབས་སུ། ལྗུའུ་ལེན་གྱིས་ཉན་མཁན་
གྱི་སྟེགས་བུའི་སྟེང་དུ་བུད་མེད་མང་བོ་ཡོད་པ་མཐོང་ལ། ལྕམ་བྷི་ཝེལ་
ཡང་དེའི་གྲས་སུ་ཡོད། ཨོ། མིན། ཁོའི་བསམ་པར་མོས་ཡོད་ཚད་ལྕམ་
དྷ་རེ་ནིལ་ལ་བཤད་སྲིད་སྙམ།
ཁྲིམས་དཔོན་གྱིས་རྩོད་གླེང་ལ་སྤྱི་སྡོམ་བྱེད་སྐབས་ནམ་གུང་གི་
ཅོང་བརྡ་གྲགས། ཁྲིམས་དཔོན་གྱིས་གནས་སྐབས་སུ་མཚམས་མི་
འཇོག་ཐབས་མེད་བྱུང་། ལྷིང་འཇགས་ཁྲོད་དུ་སེམས་ཁུར་གྱིས་ཁེངས་
ནས་འདུག དུས་ཚོད་ཀྱི་ཅོང་བརྡའི་སྒྲ་ཆེན་པོ་དེས་ཚོམས་ཆེན་དུ་
བྲག་ཆར་བབས་པ་བཞིན་ཁྱབ་པར་བྱས།
ལྗུའུ་ལེན་གྱིས་འདི་ནི་ངའི་ཆེས་མཇུག་མཐའི་ཉིན་མོའི་མགོ་ཇི་
ལྟར་བརྩམས་ཚུལ་རེད་སྙམ། ཅུང་མ་འགོར་བར་ཁོའི་ཡིད་ལ་འགན་
འཁྲི་འཁོར་ཡོང་བ་དང་། ལུས་ཡོངས་རྫོགས་མེ་སྦར་བ་བཞིན་ཚ་ཤར་
བརྒྱབ་པ་ལྟ་བུའི་ཚོར་བ་བྱུང་། ད་ལྟའི་བར་དུ་ཁོས་སེམས་སྙི་མོར་མི་
འགྱུར་བ་དང་སྐད་ཆ་མི་བཤད་པ་རྒྱུན་འཁྱོངས་བྱེད་པའི་ཆོད་སེམས་
བཟུང་ནས་བསྡད་ཀྱང་། ཁྲིམས་དཔོན་གྱིས་ཁོ་ལ་ཁ་གསབ་བྱེད་རྒྱུ
ཡོད་མེད་འདྲི་སྐབས། ཁོ་ཡར་ལངས་བྱུང་། ཁོས་མདུན་དུ་བལྟས་པས་
ལྕམ་བྷི་ཝེལ་མིག་ཟུང་མཐོང་བྱུང་ལ། གློག་འོད་ཀྱི་འོག་ཏུ་ཁོའི་ཚོར་
བར་མིག་ཟུང་དེ་ཧ་ཅང་དྭངས་གསལ་ཡིན་པའི་སྣང་བ་བྱུང་། ཁོས་་མོ་
ངུ་བཞིན་ཡོད་པ་མིན་ནམ"སྙམ།
“འདྲི་གཅོད་ཚོགས་པའི་དཔོན་པོ་རྣམ་པ།"
“ངའི་བསམ་ཚུལ་ཞིག་ལ་འཆི་ལ་ཉེ་བའི་སྐབས་སུ། རང་ཉིད་
ལ་མཐོང་ཆུང་བྱེད་པ་སྣང་མེད་དུ་བསྐྱུར་ཐུབ་པར་འདོད་ཀྱང་། སྔར་
བཞིན་ཞེན་ལོག་སྐྱེས་སོང་། དེ་བས་ངས་ངེས་པར་སྐད་ཆ་ཚིག་འགའ་
བཤད་དགོས། སྐུ་ཞབས་རྣམ་པ། ང་མ་གཞི་ནས་ཁྱོད་ཚོའི་གྲལ་རིམ་
དུ་གཏོགས་པ་མིན་ལ། ཁྱོད་ཚོས་ངའི་ལུས་སྟེང་ནས་མཐོང་བ་ནི་ཞིང་
བ་ཞིག་སྟེ། རང་གི་ལས་དབང་བཙན་པོར་ངོ་རྒོལ་བྱེད་པའི་ཞིང་བ་
ཞིག་ཡིན།”
ལྗའུ་ལེན་གྱིས་"ངས་ཁྱོད་ཚོའི་བཟོད་སྒོམ་ཐོབ་པར་རེ་བ་ཅི་ཡང་
མི་བྱེད། ཁོའི་ཁ་ཚིག་སྔར་ལས་བརྟན་ཅིང་ཤུགས་དང་ལྡན་པར་གྱུར་
ཡོད།"ངས་སྟོང་བསམ་དྲན་པ་གཏན་ནས་མིན། ང་ལ་སྒུག་པ་ནི་འཆི་
བ་ཡིན་ལ། འཆི་བ་དེ་ང་ལ་མཚོན་ན་དྲང་བདེན་ཡིན། ངས་ཆེས་
བཀུར་བར་འོས་ཤིང་སྨོན་པའི་ཡུལ་དུ་གྱུར་པའི་བུད་མེད་ཀྱི་ཚེ་སྲོག་
འཕྲོག་པར་འདོད་པ་རེད། ལྕམ་དྷ་རཱེ་ནིལ་གྱིས་སྔོན་ཆད་ང་ལ་ཨ་མ་
ལྟར་དུ་བདག་སྐྱོང་བྱས་མྱོང་། ངའི་ཉེས་སྤྱོད་དེ་ཡ་ང་བ་ཞིག་ཡིན་པར་
མ་ཟད་གཡོ་ཇུས་དང་ལྡན་པ་ཞིག་ཡིན། དེ་བས་འདྲི་གཅོད་ཚོགས་
པའི་སྐུ་ཞབས་རྣམས་ཀྱིས་ང་ལ་སྲོག་ཁྲིམས་བཅད་ན་འོས་འཚམ་
རེད། ཡིན་ཡང་། ངའི་ཉེས་པ་དེ་འདྲའི་ཚབས་ཆེན་མིན་པ་དང་། མི་
རེ་འགས་ང་ལོ་ན་གཞོན་པར་སྙིང་རྗེ་ནས་མཚམས་འཇོག་མི་སྲིད་ལ།
ཁོ་ཚོས་ང་ལ་བརྟེན་ནས་གྲལ་རིམ་ཞིག་གི་ན་གཞོན་པར་ཆད་གཅོད་
བྱེད་འདོད་ཡོད། དུས་གཏན་དུ་གྲལ་རིམ་ཞིག་གི་ན་གཞོན་པའི་
སེམས་འཁྱག་ཏུ་འཇུག་འདོད། རྒྱུ་མཚན་ནི་ཁོ་ཚོ་ཉམས་དམའ་བའི་
གྲལ་རིམ་ནས་སྐྱེས་པ་ཡིན་ལ། དབུལ་ཕོངས་ཀྱི་གཉའ་གནོན་ཐེབས་
ཡོད་ཀྱང་སྟབས་ལེགས་ནས་སློབ་གསོ་བཟང་བོ་ཐོབ་ཡོད་པའི་ཁར།
ང་རྒྱལ་ཆེ་བའི་ཕྱུག་པོས་བརྗོད་པའི་མཐོ་རིམ་སྤྱི་ཚོགས་སུ་འཚོ་བའི་
སྤོབས་པ་ཡོད་པ་ཡིན།”
“འདི་ནི་ངའི་ཉེས་པ་ཡིན། སྐུ་ཞབས་ཚོ།དོན་དངོས་སུ་ང་ལ་རང་
དང་འདྲ་བའི་མིའི་འདྲི་གཅོད་ཐེབས་པ་མིན་པས། སྔར་ལས་ཆད་
གཅོད་ནན་མོ་ཐེབས་ངེས་ཡིན། ངས་འདྲི་གཅོད་ཚོགས་པའི་གྲས་
ནས་ཕྱུག་པོར་གྱུར་པའི་ཞིང་བ་ཞིག་མཐོང་མི་ཐུབ་ལ། ངས་མཐོང་བ་
ནི་ཁོང་ཁྲོས་བརྟས་པའི་མ་རྩ་རིང་ལུགས་པ་རེ་འགའ་ལས་མ་འདས།”
སྐར་མ་ཉི་ཤུའི་ནང་། ལྗུའུ་ལེན་གྱིས་ཁ་ཚིག་དེ་འདྲས་སྐད་ཆ་
བཤད་པ་དང་། ཁོས་སེམས་སུ་མདུད་པར་གྱུར་པའི་ཡོད་ཚད་བཤད་
བྱུང་། ཚབ་བྱེད་ཞིབ་དཔྱོད་དཔོན་པོས་སྐུ་དྲག་གི་དགའ་བསུ་ཐོབ་
པར་རེ་སྒུག་བྱས་ཡོད་པས། ཁོང་ཁྲོ་ལངས་ནས་འདུག་སྟེགས་ལས་
ཡར་ལངས་བྱུང་། ལྗུའུ་ལེན་གྱི་སྐད་ཆ་དེ་དངོས་མེད་ལྐོག་གྱུར་ཙམ་
ཡིན་ཡང་། བུད་མེད་ཚང་མའི་མིག་ཆུ་ཆར་བཞིན་འབབ་ཀྱིན་འདུག
གཏམ་བཤད་ཀྱི་མཇུག་མ་སྒྲིལ་གོང་། ལྗུའུ་ལེན་གྱིས་ཡང་བསྐྱར་རང་
གི་གཡོ་ཇུས་དང་། རང་གི་འགྱོད་བཤགས། རང་གི་བརྩི་བཀུར། ཁོས་
བདེ་སྐྱིད་ཀྱི་ལོ་ཟླའི་ནང་ལྕམ་དྷ་རེ་ནིལ་ལ་རང་གི་བུ་ལྟར་ཚད་མེད་
པའི་དད་མོས་བཅངས་ཡོད་པ་སོགས་བཤད། ལྕམ་བྷི་ཝེལ་གྱིས་སྐད་
ཅོར་ཅིག་བརྒྱབ་པའི་མོད་ལ་བརྒྱལ་བར་གྱུར།
འདྲི་གཅོད་དཔོན་པོ་དག་ཁོ་ཚོའི་ཁང་བའི་ནང་དུ་འགྲོ་སྐབས།
དུས་ཚོད་གཅིག་གི་ཅོང་བརྡ་གྲགས་བྱུང་།བུད་མེད་གཅིག་ཀྱང་འདུག་
སྟེགས་དང་བྲལ་མེད་ལ། སྐྱེས་པ་མི་ཉུང་བ་ཞིག་གི་མིག་ནས་མཆི་མ་
ཉིལ་བཞིན་འདུག གླེང་མོལ་བྱས་པ་ཐོག་མར་ཧ་ཅང་ཚ་ཚ་འུར་འུར་
ཡིན་ཡང་། འདྲི་གཅོད་ཚོགས་པའི་ཆོད་དོན་ཡུན་རིང་ལ་མ་བསྒྲགས་
པས། རིམ་བཞིན་ཡོངས་ཁྱབ་ཏུ་ངལ་དུབ་ཀྱིས་མནར་ནས་ཚོམས་
ཁང་ཆེན་མོ་ལྷིང་འཇགས་སེར་འདུག དུས་སྐབས་དེ་རྔམ་བརྗིད་ལྡན་
པ་ཞིག་ཡིན་ཡང་།གློག་འོད་མག་མོག་ཏུ་གྱུར་པ་དང་། ལྗུའུ་ལེན་ངལ་
དུབ་ཆེན་པོས་མནར། ཁོས་ཉེ་འགྲམ་དུ་མི་ལ་ལས་ཆོད་དོན་ཡུན་རིང་
ལ་མི་བསྒྲགས་པ་ནི་བཟང་ལྟས་ཡིན་ནམ་ངན་ལྟས་ཡིན་པར་གྲོས་
བསྡུར་བྱེད་པ་ཐོས་བྱུང་ལ། ཁོ་དགའ་འོས་པ་ཞིག་ལ་ཚང་མའི་སེམས་
པ་ཁོ་ལ་ཕྱོགས་འདུགའདྲི་གཅོད་ཚོགས་པ་ཡུན་རིང་འགོར་ནས་ཕྱིར་
མ་ཡོང་ཡང་། བུད་མེད་གཅིག་ཀྱང་འདུག་སྟེགས་དང་བྲལ་མེད།
ནམ་གུང་གི་དུས་ཚོད་གཉིས་ཀྱི་སྟེང་འདྲི་གཅོད་ཚོགས་པས་ད་
གཟོད་ཐག་གཅོད་བྱས། སྐུ་ཞབས་ཝ་ལེན་ནོ་བྷི་དལ་མོར་ནང་དུ་ཡོང་
ནས། ལྗུའུ་ལེན་ལ་ཉེས་པ་ཡོད་པས། སྲོག་ཁྲིམས་བཅད་པ་ཡིན་ཞེས་
འདྲི་གཅོད་ཚོགས་པའི་ཆོད་དོན་སྒྲོག་འདོན་བྱས།
ལྗུའུ་ལེན་གྱི་བསམ་པར་དེ་སྐུ་ཞབས་ཝ་ལེན་ནོ་ངྷི་ལ་མཚོན་ན་
ཅི་འདྲའི་རྒྱལ་ཁ་ཆེན་པོ་ཞིག་རེད་ཨང་།ཁོ་རྒྱལ་སོང་། ད་ལྟ་ངས་ལྕམ་
དྷ་རེ་ནིལ་མཐོང་ཐབས་གཏན་ནས་མི་འདུག་སྙམ།། །།

ལེའུ་སོ་གསུམ་པ།

ལྗུའུ་ལེན་གྱི་ཚོར་བ་ཞིག་ལ་མིག་ཆུ་ཞིག་རང་གི་ལག་མགོར་
ལྷུང་བས་ཁོ་གཉིད་ལས་སད། ཁོས་ཡང་མ་ཋེལ་དྷ་ཡིན་ཁོ་ཐག་རེད་
སྙམ།ཁོས་མིག་ཕྱེ་ཚེ་ལྕམ་དྷ་རེ་ནིལ་ངུ་བཞིན་པ་མཐོང་བྱུང་།
ཁོས་"འདི་ངོ་མ་ཡིན་ནམ། ང་མ་ཤི་གོང་ཡང་ཁྱོད་མཐོང་ཐུབ་སོང་
བ་མ་ཡིན་ནམ།འོ། ཁྱོད་ཀྱི་མིག་ནང་ནས་ང་ནི་ལག་དམར་ཞིག་ལས་
མ་འདས།”
ལྕམ་དྷ་རེ་ནིལ་གྱིས“ཁྱོད་ཀྱིས་ཞུ་གཏུག་ཡི་གེའི་སྟེང་དུ་མིང་
འགོད་རོགས་ཟེར།"
“ཁྱོད་ཀྱིས་ང་ལ་གུ་ཡངས་གཏོང་རོགས།”
“གལ་ཏེ་ཁྱོད་ལ་ངའི་གུ་ཡངས་ཐོབ་འདོད་ན།ཁྱོད་ཀྱིས་ཞུ་གཏུག་
ཡི་གེའི་སྟེང་དུ་མིང་ཁོད།”
ཁོས་མོའི་ངོ་གདོང་ཧྲིལ་བོར་འོ་བྱས་ཏེ། “ཁྱོད་ཉིན་རྒྱུན་ང་ལ་བལྟ་
རུ་ཡོང་རྒྱུ་ཡིན་ནམ”ཞེས་དྲིས།
“ངའི་ཁྱོ་གས་ངོ་རྒོལ་མ་བྱས་ན། ང་ཡོང་ཁོ་ཐག་ཡིན། ངས་ཁྱོད་
ལ་མནའ་བསྐྱལ།”
ཁོས“དེས་ན་ངས་མིང་འགོད་འདོད་"ཟེར།
ཅུང་ཙམ་འགོར་རྗེས་ཁོ་གཉིས་ཀྱིས་ཡང་བསྐྱར་ཁ་བརྡ་བྱས།
ལྕམ་དྷ་རེ་ནིལ་གྱིས་ལྗའུ་ལེན་ལ་མོའི་ཆོས་དཔོན་གྱིས་མོར་བཙན་
སྐུལ་བྱས་ཏེ་ཧོའུ་རིམ་པ་དྷ་ལ་མཱོལ་ལ་འཕྲིན་ཡིག་དེ་འབྲི་རུ་བཅུག་
པའི་གནས་ཚུལ་བཤད། “སྲས་མོ་དྷ་ལ་མཱོལ་ཅི་འདྲ་ཡིན་ནམ། ངས་
ཁྱོད་གཉིས་ཀྱི་ངོ་མཚར་བའི་བརྩེ་དུང་གི་གཏམ་རྒྱུད་དེ་གོ་ཐོས་བྱུང་
ཡོད།"མོས་དེ་ལྟར་དྲིས་པ་ན།
ཁོས་་དེ་ཕྱི་ཚུལ་ནས་བལྟས་ན་ངོ་མ་ལྟར་སྣང་།མོ་ནི་ངའི་ཆུང་མ་
ཡིན་ཡང་ང་རང་དགའ་བའི་མི་དེ་མིན།”ཞེས་ལན་བཏབ།
མོས་་ངས་ཁྱོད་ལ་བཅངས་པའི་ཚོར་བ་དང་ངས་གནམ་བདག་ལ་
བཅངས་པའི་ཚོར་བ་གཅིག་འདྲ་ཡིན། ངས་བསམས་ན་ཁྱོད་ཤི་རྗེས་ང་
ཡང་ཡུན་རིང་ལ་འཚོ་ཐབས་མི་འདུག"ཟེར།
ལྗུའུ་ལེན་ཡར་ལངས་ཏེ་ཁྱོད་ཀྱིས་རང་ཉིད་ཀྱི་ཚེ་སྲོག་གཅོད་
མི་སྲིད་པར་མནའ་བསྐྱལ་དགོས། དེ་ལྟར་མིན་ན་ངས་ཞུ་གཏུག་ཡི་
གེའི་སྟེང་དུ་མིང་འགོད་མི་སྲིད། ཁྱོད་ངེས་པར་གསོན་དགོས་ལ། ཁྱོད་
ཀྱིས་ངེས་པར་ངའི་བུ་ཆུང་ལ་བདག་སྐྱོང་བྱ་དགོས། མ་ཥེལ་དྷ་ཡིས་ཁོ་
གཡོག་པོ་ཚོའི་གམ་དུ་བསྐྱར་ངེས་ཡིན་ཟེར།"
ངས་རང་ཉིད་ཀྱི་ཚེ་སྲོག་གཅོད་མི་སྲིད་པར་མནའ་བསྐྱལ་བ་
ཡིན།
ལྕམ་དྷ་རཱེ་ནིལ་ཕྱིར་བྷི་ཛ་སཱོ་རུ་ལོག“ངའི་ལས་འགན་གཙོ་བོ་ནི་
ཁྱོད་ཀྱི་ཆེད་དུ། ང་ཝེ་རེ་སི་ནས་འདིར་བྲོས་ཡོང་བ་ཡིན། མོས་ཁོ་ལ་
འོ་བྱེད་ཞོར་དེ་ལྟར་བཤད། ལྗུའུ་ལེན་གྱི་སེམས་ཁོང་གི་བརྩེ་དུང་དེ་སྨྲ་
བརྗོད་ལས་འདས་པ་ཞིག་ཡིན་ལ། ལྗུའུ་ལེན་གྱིས་མ་ཋེལ་དྷའི་མདུན་
ནས་མི་གཞུང་དྲང་ཞིག་བྱེད་པར་འདོད་ཀྱང་། ཁོས་ལྕམ་དྷ་རེ་ནིལ་ལ་
བཅངས་པའི་བརྩེ་དུང་རིམ་བཞིན་ཇེ་ཆེར་སོང་ཡོད།
མ་ཋེལ་དྷ་ཡིས་ཧོའུ་རིམ་པ་ངྷ་ཁི་ར་སེ་ནྰའེ་ཟི་ཤི་བ་ཤེས་ཡོད། མི་
གཞན་པ་ཞིག་གིས་མ་ཋེལ་དྷ་ལ་མི་ཕན་པའི་ཀུ་རེ་ཞིག་རྫུན་བཟོ་
བྱས་པས། ཧོའུ་རིམ་པས་ཁོ་བཙལ་ནས་འཐབ་འཛིང་བྱས་པར། མི་
གཞན་པ་དེ་རྒྱལ་བ་དང་། ཕཱའེ་རེ་སིའི་ཆེས་བཟང་བའི་མི་དེ་ལོ་ཉེར་
གསུམ་སྟེང་དེ་ལྟར་རང་སྲོག་ཤོར་བ་རེད།
ལྗུའུ་ལེན་གྱིས་"ངྷ་ཁི་ར་སེ་ནཱི འེ་ཟི་ལ་སྙིང་མ་རྗེ། ད་ལྟ་ཁྱོད་ངེས་
པར་སྐུ་ཞབས་ངྷ་ལུའུ་ཟིའི་ཆུང་མ་བྱ་དགོས། ཁོ་ལ་འདོད་རྔམ་སྔར་
ལས་ཆེན་པོ་ཡོད་ཀྱང་། ཁོས་ལྗུའུ་ལེན་ སཱོ་རེལ་གྱི་ཡུགས་ས་མ་དེ་
ཆུང་མར་ལེན་སྲིད།"
མ་ཋེལ་དྷ་ཡིས་“ང་ནི་ཡུགས་ས་མ་ཞིག་ཡིན། མོས་རང་ཉིད་ཀྱི་
མཛའ་བོས་བུད་མེད་གཞན་ཞིག་ལ་བློ་རྩེ་གཏོད་པ་དངོས་སུ་མཐོང་
མྱོང་།འདི་ནི་ང་ཚོར་ལས་བསོད་མི་ལེགས་པ་བཟོ་མཁན་གྱི་བུད་མེད་
ཅིག་ཡིན་"ཞེས་བཤད།
མ་ཋེལ་དྷའི་སེམས་ནས་ཕྲག་དོག་སྐྱེས་ཀྱང་། མོ་རང་ལ་བློ་མི་
དཀར་བའི་མཛའ་བོ་དེར་བརྩེ་བ་སྔར་ལས་ཇེ་ཟབ་ཏུ་སོང་། ཡིན་
ཡང་། ལྗུའུ་ལེན་ལྕམ་དྷ་རྕེ་ནིལ་གྱི་བརྩེ་དུང་གི་ཆེད་དུ་འཚོ་བཞིན་
འདུག་ལ།ཁོས་དུས་ནམ་ཡང་མ་འོངས་པར་བསམ་བློ་གཏོང་མི་སྲིད།
བཙོན་ཁང་གི་མཁའ་དབུགས་སྡུག་པོ་དེ་ལྗའུ་ལེན་གྱིས་ཀྱང་
བཟོད་ཐབས་མི་འདུག སྟབས་ལེགས་པ་ཞིག་ལ་ཁོ་ཚོས་ཁོར་སྲོག་
ཁྲིམས་གཅོད་པར་བརྡ་བརྒྱབ་པའི་ཉིན་དེར། ཞི་འཇམ་ཉི་འོད་ཀྱིས་
སྣང་སྲིད་ཀུན་ལ་སྤྲོ་སྐྱིད་ཀྱིས་ཁེངས་པར་བྱས་ཤིང་། ལྗུའུ་ལེན་གྱི་
ལུས་ལའང་སྤོབས་པས་ཁེངས་འདུག ཕྱི་རོལ་དུ་སོང་བ་ན་ཁོ་ལ་སྐྱིད་
སྣང་ཞིག་སྦྱིན་པར་བྱས་པ་དང་། ཡུན་རིང་ལ་མཚོ་ཐོག་འགྲུལ་བཞུད་
བྱས་པའི་གྲུ་བ་དག་སྐམ་སར་བུད་དེ་འཆམ་འཆམ་བྱེད་པ་དང་ཀུན་
ནས་མཚུངས། ཁོས་རང་ཉིད་ལ་ཁེར་ལབ་ཀྱི་ཚུལ་དུ།“ཡ། ཡོད་ཚད་
བདེ་བླག་ཡོང་བར་སྨོན། ང་ལ་བློ་སྤོབས་ཀྱིས་ཁེངས་ཡོད་"ཟེར།
མགོ་བོ་སར་ལྷུང་ལ་ཉེ་བའི་དེའི་སྙན་ངག་གི་ཉམས་ཤིག་སྔོན་
ཆད་ཐོན་མྱོང་མི་འདུག སྔོན་ཆད་ཁོའི་ཝིར་ལྗིའི་ནགས་ཚལ་ཁྲོད་
དུ་བསྐྱལ་བའི་ཆེས་སྤྲོ་སྐྱིད་ལྡན་པའི་དུས་སྐབས་རེ་རེ་ལང་ལོང་སྒོས་
ཁོའི་ཀླད་པར་འཁོར་བྱུང་།
ཡོད་ཚད་ལུགས་དང་མཐུན་ལ་སྟབས་བདེ་ཡིན་པ་དང་། ཁོ་ལ་
དེའི་ཐད་རྫན་རྫུན་ཅི་ཡང་བྱེད་རྒྱུ་མི་འདུག
སྔ་དགོང་མོར་ཁོས་ཧྥུའུ་ཁེའེ་ལ་འདི་ལྟར་བཤད་མྱོང་སྟེ། "ཁོང་
ཁྲོ་མི་ལངས་པར་ཁག་ཐེག་བྱེད་དཀའ། བཙོན་ཁང་འདིར་འདི་འདྲའི་
་བོ་མི་བརླན་ཆེ་བས། ང་ལ་སྐབས་འགར་ཚ་བརྒྱག་པ་དང་དབང་
གསལ་བ་འབྱུང་སྲིད། ཡིན་ཡང་། འཇིགས་མི་དགོས། མི་རྣམས་ཀྱིས་
ངའི་གདོང་མདོག་སྐྱ་བོར་འགྱུར་བའི་རྣམ་པ་མཐོང་མི་སྲིད།"
ཁོས་སྔ་མོ་ནས་སེམས་ནང་ལ་བཀོད་སྒྲིག་བྱས་འདུག ཁོའི་ཆེས་
མཇུག་མཐའི་ཉིན་མོ་དེའི་ཞོགས་པར། ཧྥུའུ་ཁེའེ་ཡིས་མ་ཥེལ་དྷ་དང་
ལྕམ་དྷ་རེ་ནིལ་གཉིས་ཁྲིད་དེ་ཁ་བྲལ།
ཁོས་ཁོ་ལ་"མོ་གཉིས་ཤིང་རྟ་གཅིག་ལ་སྡོད་དུ་ཆུགས། ཐབས་
བཀོད་འཐེན་ཏེ་ཤིང་རྟ་དེ་སྡོད་པ་མེད་པར་རྒྱུག་ཏུ་འཇུག་དགོས། ཁོ་
མོ་གཉིས་ཕན་ཚུན་འཁྱུད་པ་དང་ཡང་ན་ཕན་ཚུན་ལ་སྡང་སེམས་
སྐྱེས་པའི་གནས་ཚུལ་དེ་འདྲའི་འོག སྙིང་རྗེ་བའི་བུད་མེད་འདི་གཉིས་
འཇིགས་སུ་རུང་བའི་དཀའ་སྡུག་ཁྲོད་ནས་ཐར་དུ་འཇུག་ཐུབ།”
ལྗུའུ་ལེན་གྱིས་ངེས་པར་ལྕམ་དྷ་རཱེ་ནིལ་མུ་མཐུད་དུ་གསོན་ནས་
མ་ཋེལ་དྷའི་བུ་ལ་བདག་སྐྱོང་བཟང་བོ་བྱེད་པར་མནའ་བསྐྱལ་དུ་
བཅུག
ཉིན་ཞིག་ཁོས་ཧྥུའུ་ཁེའེ་ལ"སུས་ཤེས་སམ། ང་ཚོ་ཤི་རྗེས་ཚོར་
བ་ཡོད་ཀྱང་སྲིད། ང་རང་ཝེ་རེ་སི་མིག་གི་ལྷེན་དུ་གྱུར་པའི་རི་ཆེན་
དེའི་བྲག་ཕུག་ཏུ་གཟིམ་པར་སྤྲོ་བ་ཆེན་པོ་ཡོད། འོ། བདེ་བར་གཟིམ་
པ༑ ཚིག་འདི་ཏག་ཏག་རེད། ངས་ཐེངས་མང་བོར་ཁྱོད་ལ་བཤད་
མྱོང་། མཚན་མོར་བྲག་ཕུག་དེའི་ནང་དུ་བསྐུངས་ནས་ཧྥ་རན་སིའི་
འབྱོར་ལྡན་མང་ཚོགས་ཡོད་སའི་ཞིང་ཆེན་དེ་དག་ལ་རྒྱང་ལྟ་བྱས་ཚེ།
ངའི་སེམས་སུ་འདོད་རྔམ་མེ་ལྟར་འབར་བཞིན་འདུག སྐབས་ཐོག་
དེར་ངའི་ཡིད་ཀྱི་བརྩེ་བ་དེ་འདྲ་ཡིན མདོར་ན། བྲག་ཕུག་དེ་ང་ལ་
མཚོན་ན་ཧ་ཅང་རྩ་ཆེན་ཡིན། གནས་ཡུལ་དེར་མཚན་ཉིད་པ་ཞིག་
གི་རྣམ་ཤེས་སྦས་ཡོད་པར་སུས་ཀྱང་ཕྲག་དོག་གིས་འགོག་པ་རྒྱག་
མི་ཐུབ ཆོག་གི། བྷི་ཛ་སཱོ་ཡི་ཆོས་ཚོགས་ཉེས་ཅན་དེ་དག་གིས་
གང་ཡིན་ཡང་སྒོར་མོ་ལེན་པའི་ཐབས་སུ་བྱེད་པ་ཡིན། གལ་ཏེ་ཁྱོད་
ཀྱིས་ཇི་ལྟར་བསྒྲུབ་པ་ཤེས་ན། ཁོ་ཚོས་ངའི་བེམ་པོ་ཁྱོད་ལ་བཙོང་ངེས་
ཡིན ”
ཧྥུའུ་ཁེའེ་ཡིས་སྐྱོ་སྡུག་གི་གྲོས་མོལ་དེའི་དམིགས་དོན་འགྲུབ་
པར་བྱས། མཚན་མོར་ཁོ་ཁེར་རྐྱང་དུ་ཁོའི་ཁང་བའི་ནང་དུ་གྲོགས་
པོའི་བེམ་པོ་བསྲུངས་ནས་སྡོད་སྐབས། གློ་བུར་དུ་མ་ཋེལ་དྷ་ནང་དུ་
ཡོང་བས་ཁོ་རང་ཧ་ལས་པར་གྱུར། དུས་ཚོད་འགའི་སྔོན་ལ། ཁོས
མོ་བྷི་ཛ་སཱོ་དང་བར་ཐག་སྤྱི་ལེ་བཅོ་ལྔ་ཡོད་པའི་སར་སྡོད་དུ་བཅུག་
ཡོད། མོའི་རྣམ་པར་འགྱུར་ལྡོག་བྱུང་ཡོད་པ་དང་མིག་མདངས་འཚབ་
འཚུབ་ཏུ་གྱུར་འདུག
མོས་"ངས་ཁོར་བལྟ་འདོད་པ་ཙམ་ཡིན་ཟེར།”
ཧྥུའུ་ཁེའེ་ཡིས་སྐད་ཆ་བཤད་མ་སྤོབས་ལ། ཡར་ལངས་པའི་
སྤོབས་པའང་མི་འདུག ཁོས་པང་གཅལ་སྟེང་གི་བེར་སྔོན་དེ་བསྟན་པ་
དང་། ལྗུའུ་ལེན་གྱི་བེམ་པོ་དེའི་ནང་དུ་བཏུམས་ཡོད།
མོས་པུས་མོ་སར་བཙུགས། བྷོའོ་ནི་ཧྥེའེ་སི་དྷ་ལ་མཱོལ་དང་མཱར་
གྷི་རེའེ་ཋི་ཊི་ནཱ་ཝར་གྱི་ཕྱིར་དྲན་ལས་མོ་ལ་རིམ་འདས་ཀྱི་སྤོབས་པ་
བསྩལ།མོས་ལག་ཟུང་འདར་བཞིན་བེར་གྱི་ཁ་ཕྱེ་བས། ཧྥུའུ་ཁེའེ་ཡིས་
ཕར་བལྟས་བྱུང་།
ཁོས་མ་ཋེལ་དྷ་ཁང་བའི་ནང་དུ་མྱུར་མོར་འགྲོ་བའི་གོམ་སྒྲ་ཐོས་
པ་དང་། མོས་ཞག་སྒྲོན་འགའ་སྒྲོན། ཧྥུའུ་ཁེའེ་ཡིས་ནན་གྱིས་མོར་
ལྟ་བའི་སྐབས་སུ། མོས་ལྗུའུ་ལེན་གྱི་མགོ་བོ་མདུན་གྱི་རྡོ་ཅོག་སྟེང་དུ་
བཞག་སྟེ།མགོ་དེའི་ཐོད་པར་འོ་བྱེད་བཞིན་འདུག
མ་ཥེལ་དྷ་མོའི་མཛའ་བོར་འགྲོགས་ནས་ཁོས་རང་ཉིད་ལ་
བདམས་པའི་དུར་སའི་ཕྱོགས་སུ་སོང་།
ཆོས་པ་མང་བོས་པུར་སྒམ་བསྐྱལ་བ་རེད། མོ་ཁེར་རྐྱང་དུ་སེང་
རས་ནག་པོས་གཡོགས་པའི་ཤིང་རྟ་དེའི་ནང་དུ་ཡོད་པ་དང་། པུས་
མགོར་མོ་རང་དགའ་ཞིང་དུང་བའི་མི་དེའི་མགོ་བོ་བཞག་ཡོད་པ་
སུས་ཀྱང་ཤེས་མེད།
ཁོ་ཚོ་དེ་ལྟར་ནམ་གུང་ལ་ལྗུའུ་རཱ་རི་བརྒྱུད་ཀྱི་རི་རྩེ་མཐོན་པོ་
ཞིག་གི་ཉེ་འདབས་སུ་སོང་བ་དང་། བྲག་ཕུག་ཆུང་ཆུང་དེ་ཞག་སྒྲོན
གྲངས་མེད་ཀྱིས་འོད་དང་ལྡན་པར་བྱས་འདུག ཆོས་པ་ཉི་ཤུ་ལྷག་གིས་
རྣམ་ཤེས་བདེ་བར་བཞུད་པའི་ཆོ་ག་སྤེལ་བཞིན་འདུག དུར་སྐྱེལ་བྱེད་
པའི་རུ་དཔུང་དེ་རི་སྡེ་འགའ་བརྒྱུད་པ་དང་།སྡོད་དམངས་ཚོ་ངོ་མཚར་
བའི་ཆོ་ག་དེས་ཡིད་བཀུག་ནས་ལང་ལོང་སྒོས་རྗེས་སུ་བསྙེགས།
མ་ཋེལ་དྷ་ཡིས་ལུས་ལ་མྱ་ངན་ལྭ་བ་རིང་བོ་ཞིག་གྱོན་ནས་ཁོ་
ཚོའི་གྲས་སུ་མངོན་བྱུང་། འདས་མཆོད་མཇུག་བསྒྲིལ་རྗེས། མོས་མི་
མངགས་ནས་ཁོ་ཚོར་སྒོར་སུམ་ཅུ་ལྷག་ཅན་གྱི་ལྕགས་སྒོར་སྟོང་ཕྲག་
མང་བོ་གཏོར་དུ་བཅུག
མོ་དང་ཧྥུའུ་ཁེའེ་རྗེས་སུ་བསྡད་པ་དང༌། མོས་དངོས་སུ་མོའི་
མཛའ་བོའི་མགོ་བོ་དུར་སྦས་བྱ་དགོས། ཧྥུའུ་ཁེའེ་སྐྱོ་སྡུག་གི་དབང་
གིས་སྨྱོ་ལ་ཁད་ཙམ་བྱས།
མ་ཋེལ་དྷའི་སེམས་ཁུར་འོག སྟོང་སེང་སེང་གི་བྲག་ཕུག་དེ་མེ་
ཏོག་ལྡན་པའི་ཨེ་ཋི་ལཱེའི་འབུར་བརྐོས་ཅན་གྱི་རྡོ་ཀ་མ་རུ་ཡིས་བརྒྱན།
ལྕམ་ངྷ་རཱེ་ནིལ་གྱིས་དམ་བཅའ་བརྩི་སྲུང་བྱས་ཤིང་། མོར་རང་
སྲོག་གཅོད་རྩིས་བྱེད་པའི་རྣམ་འགྱུར་ཅི་ཡང་མི་འདུག་ཀྱང་། ལྗུའུ་
ལེན་ཤི་ནས་ཉིན་གསུམ་འགོར་རྗེས། མོས་བྱིས་པ་ཚོ་དམ་དུ་འཁྱུད་དེ་
ཚེ་ལས་འདས།། །